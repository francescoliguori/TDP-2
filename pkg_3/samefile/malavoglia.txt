Questo racconto è lo studio sincero e spassionato del come probabilmente devono nascere e svilupparsi nelle più umili condizioni, le prime irrequietudini pel benes- sere; e quale perturbazione debba arrecare in una fami- gliuola vissuta fino allora relativamente felice, la vaga bramosia dell’ignoto, l’accorgersi che non si sta bene, o che si potrebbe star meglio.
Il movente dell’attività umana che produce la fiuma- na del progresso è preso qui alle sue sorgenti, nelle pro- porzioni più modeste e materiali. Il meccanismo delle passioni che la determinano in quelle basse sfere è meno complicato, e potrà quindi osservarsi con maggior preci- sione. Basta lasciare al quadro le sue tinte schiette e tranquille, e il suo disegno semplice. Man mano che co- testa ricerca del meglio di cui l’uomo è travagliato cresce e si dilata, tende anche ad elevarsi, e segue il suo moto ascendente nelle classi sociali. Nei Malavoglia non è an- cora che la lotta pei bisogni materiali. Soddisfatti questi, la ricerca diviene avidità di ricchezze, e si incarnerà in un tipo borghese, Mastro-don Gesualdo, incorniciato nel quadro ancora ristretto di una piccola città di provincia, ma del quale i colori cominceranno ad essere più vivaci, e il disegno a farsi più ampio e variato. Poi diventerà va- nità aristocratica nella Duchessa di Leyra; e ambizione nell’Onorevole Scipioni, per arrivare all’Uomo di lusso, il quale riunisce tutte coteste bramosie, tutte coteste va- nità, tutte coteste ambizioni, per comprenderle e soffrir- ne, se le sente nel sangue, e ne è consunto. A misura che la sfera dell’azione umana si allarga, il congegno delle passioni va complicandosi; i tipi si disegnano certamen- te meno originali, ma più curiosi, per la sottile influenza che esercita sui caratteri l’educazione, ed anche tutto quello che ci può essere di artificiale nella civiltà. Persi-Letteratura italiana Einaudi 1
 
Giovanni Verga - I Malavoglia
no il linguaggio tende ad individualizzarsi, ad arricchirsi di tutte le mezze tinte dei mezzi sentimenti, di tutti gli artifici della parola onde dar rilievo all’idea, in un’epoca che impone come regola di buon gusto un eguale forma- lismo per mascherare un’uniformità di sentimenti e d’idee. Perché la riproduzione artistica di cotesti quadri sia esatta, bisogna seguire scrupolosamente le norme di questa analisi; esser sinceri per dimostrare la verità, giac- ché la forma è così inerente al soggetto, quanto ogni parte del soggetto stesso è necessaria alla spiegazione dell’argomento generale.
Il cammino fatale, incessante, spesso faticoso e feb- brile che segue l’umanità per raggiungere la conquista del progresso, è grandioso nel suo risultato, visto nell’in- sieme, da lontano. Nella luce gloriosa che l’accompagna dileguansi le irrequietudini, le avidità, l’egoismo, tutte le passioni, tutti i vizi che si trasformano in virtù, tutte le debolezze che aiutano l’immane lavoro, tutte le contrad- dizioni, dal cui attrito sviluppasi la luce della verità. Il ri- sultato umanitario copre quanto c’è di meschino negli interessi particolari che lo producono; li giustifica quasi come mezzi necessari a stimolare l’attività dell’individuo cooperante inconscio a beneficio di tutti. Ogni movente di cotesto lavorio universale, dalla ricerca del benessere materiale, alle più elevate ambizioni, è legittimato dal solo fatto della sua opportunità a raggiungere lo scopo del movimento incessante; e quando si conosce dove va- da questa immensa corrente dell’attività umana, non si domanda al certo come ci va. Solo l’osservatore, travolto anch’esso dalla fiumana, guardandosi attorno, ha il dirit- to di interessarsi ai deboli che restano per via, ai fiacchi che si lasciano sorpassare dall’onda per finire più presto, ai vinti che levano le braccia disperate, e piegano il capo sotto il piede brutale dei sopravvegnenti, i vincitori d’oggi, affrettati anch’essi, avidi anch’essi d’arrivare, e che saranno sorpassati domani.
 Letteratura italiana Einaudi 2
 
Giovanni Verga - I Malavoglia
I Malavoglia, Mastro-don Gesualdo, la Duchessa de Leyra, l’Onorevole Scipioni, l’Uomo di lusso sono altret- tanti vinti che la corrente ha deposti sulla riva, dopo averli travolti e annegati, ciascuno colle stimate del suo peccato, che avrebbero dovuto essere lo sfolgorare della sua virtù. Ciascuno, dal più umile al più elevato, ha avu- ta la sua parte nella lotta per l’esistenza, pel benessere, per l’ambizione – dall’umile pescatore al nuovo arricchi- to – alla intrusa nelle alte classi – all’uomo dall’ingegno e dalle volontà robuste, il quale si sente la forza di domi- nare gli altri uomini; di prendersi da sé quella parte di considerazione pubblica che il pregiudizio sociale gli ne- ga per la sua nascita illegale; di fare la legge, lui nato fuori della legge – all’artista che crede di seguire il suo ideale seguendo un’altra forma dell’ambizione. Chi os- serva questo spettacolo non ha il diritto di giudicarlo; è già molto se riesce a trarsi un istante fuori del campo della lotta per studiarla senza passione, e rendere la sce- na nettamente, coi colori adatti, tale da dare la rappre- sentazione della realtà com’è stata, o come avrebbe do- vuto essere.
Milano, 19 gennaio 1881
 Letteratura italiana Einaudi 3
 
Giovanni Verga - I Malavoglia
CAPITOLO I
Un tempo i Malavoglia erano stati numerosi come i sassi della strada vecchia di Trezza; ce n’erano persino ad Ognina, e ad Aci Castello, tutti buona e brava gente di mare, proprio all’opposto di quel che sembrava dal nomignolo, come dev’essere. Veramente nel libro della parrocchia si chiamavano Toscano, ma questo non vole- va dir nulla, poiché da che il mondo era mondo, all’Ognina, a Trezza e ad Aci Castello, li avevano sem- pre conosciuti per Malavoglia, di padre in figlio, che avevano sempre avuto delle barche sull’acqua, e delle te- gole al sole. Adesso a Trezza non rimanevano che i Ma- lavoglia di padron ‘Ntoni, quelli della casa del nespolo, e della Provvidenza ch’era ammarrata sul greto, sotto il lavatoio, accanto alla Concetta dello zio Cola, e alla pa- ranza di padron Fortunato Cipolla.
Le burrasche che avevano disperso di qua e di là gli altri Malavoglia, erano passate senza far gran danno sul- la casa del nespolo e sulla barca ammarrata sotto il lava- toio; e padron ‘Ntoni, per spiegare il miracolo, soleva dire, mostrando il pugno chiuso – un pugno che sem- brava fatto di legno di noce – Per menare il remo biso- gna che le cinque dita s’aiutino l’un l’altro.
Diceva pure: – Gli uomini son fatti come le dita della mano: il dito grosso deve far da dito grosso, e il dito pic- colo deve far da dito piccolo.
E la famigliuola di padron ‘Ntoni era realmente di- sposta come le dita della mano. Prima veniva lui, il dito grosso, che comandava le feste e le quarant’ore; poi suo figlio Bastiano, Bastianazzo, perché era grande e grosso quanto il San Cristoforo che c’era dipinto sotto l’arco della pescheria della città; e così grande e grosso com’era filava diritto alla manovra comandata, e non si sarebbe soffiato il naso se suo padre non gli avesse detto
 Letteratura italiana Einaudi 4
 
Giovanni Verga - I Malavoglia
«soffiati il naso» tanto che s’era tolta in moglie la Longa quando gli avevano detto «pigliatela». Poi veniva la Longa, una piccina che badava a tessere, salare le acciu- ghe, e far figliuoli, da buona massaia; infine i nipoti, in ordine di anzianità: ‘Ntoni il maggiore, un bighellone di vent’anni, che si buscava tutt’ora qualche scappellotto dal nonno, e qualche pedata più giù per rimettere l’equi- librio, quando lo scappellotto era stato troppo forte; Lu- ca, «che aveva più giudizio del grande» ripeteva il non- no; Mena (Filomena) soprannominata «Sant’Agata» perché stava sempre al telaio, e si suol dire «donna di te- laio, gallina di pollaio, e triglia di gennaio»; Alessi (Ales- sio) un moccioso tutto suo nonno colui!; e Lia (Rosalia) ancora né carne né pesce. – Alla domenica, quando en- travano in chiesa, l’uno dietro l’altro, pareva una proces- sione.
Padron ‘Ntoni sapeva anche certi motti e proverbi che aveva sentito dagli antichi: «Perché il motto degli antichi mai mentì»: – «Senza pilota barca non cammi- na» – «Per far da papa bisogna saper far da sagrestano» – oppure – «Fa il mestiere che sai, che se non arricchisci camperai» – «Contentati di quel che t’ha fatto tuo pa- dre; se non altro non sarai un birbante» ed altre senten- ze giudiziose.
Ecco perché la casa del nespolo prosperava, e padron ‘Ntoni passava per testa quadra, al punto che a Trezza l’avrebbero fatto consigliere comunale, se don Silvestro, il segretario, il quale la sapeva lunga, non avesse predi- cato che era un codino marcio, un reazionario di quelli che proteggono i Borboni, e che cospirava pel ritorno di Franceschello, onde poter spadroneggiare nel villaggio, come spadroneggiava in casa propria.
Padron ‘Ntoni invece non lo conosceva neanche di vi- sta Franceschello, e badava agli affari suoi, e soleva dire: «Chi ha carico di casa non può dormire quando vuole» perché «chi comanda ha da dar conto».
 Letteratura italiana Einaudi 5
 
Giovanni Verga - I Malavoglia
Nel dicembre 1863, ‘Ntoni, il maggiore dei nipoti, era stato chiamato per la leva di mare. Padron ‘Ntoni allora era corso dai pezzi grossi del paese, che son quelli che possono aiutarci. Ma don Giammaria, il vicario, gli avea risposto che gli stava bene, e questo era il frutto di quel- la rivoluzione di satanasso che avevano fatto collo sciori- nare il fazzoletto tricolore dal campanile. Invece don Franco lo speziale si metteva a ridere fra i peli della bar- bona, e gli giurava fregandosi le mani che se arrivavano a mettere assieme un po’ di repubblica, tutti quelli della leva e delle tasse li avrebbero presi a calci nel sedere, ché soldati non ce ne sarebbero stati più, e invece tutti sa- rebbero andati alla guerra, se bisognava. Allora padron ‘Ntoni lo pregava e lo strapregava per l’amor di Dio di fargliela presto la repubblica, prima che suo nipote ‘Ntoni andasse soldato, come se don Franco ce l’avesse in tasca; tanto che lo speziale finì coll’andare in collera. Allora don Silvestro il segretario si smascellava dalle risa a quei discorsi, e finalmente disse lui che con un certo gruzzoletto fatto scivolare in tasca a tale e tal altra perso- na che sapeva lui, avrebbero saputo trovare a suo nipote un difetto da riformarlo. Per disgrazia il ragazzo era fat- to con coscienza, come se ne fabbricano ancora ad Aci Trezza, e il dottore della leva, quando si vide dinanzi quel pezzo di giovanotto, gli disse che aveva il difetto di esser piantato come un pilastro su quei piedacci che sembravano pale di ficodindia; ma i piedi fatti a pala di ficodindia ci stanno meglio degli stivalini stretti sul pon- te di una corazzata, in certe giornataccie; e perciò si pre- sero ‘Ntoni senza dire «permettete». La Longa, mentre i coscritti erano condotti in quartiere, trottando trafelata accanto al passo lungo del figliuolo, gli andava racco- mandando di tenersi sempre sul petto l’abitino della Madonna, e di mandare le notizie ogni volta che tornava qualche conoscente dalla città, che poi gli avrebbero mandati i soldi per la carta.
 Letteratura italiana Einaudi 6
 
Giovanni Verga - I Malavoglia
Il nonno, da uomo, non diceva nulla; ma si sentiva un gruppo nella gola anch’esso, ed evitava di guardare in faccia la nuora, quasi ce l’avesse con lei. Così se ne tor- narono ad Aci Trezza zitti zitti e a capo chino. Bastia- nazzo, che si era sbrigato in fretta dal disarmare la Prov- videnza, per andare ad aspettarli in capo alla via, come li vide comparire a quel modo, mogi mogi e colle scarpe in mano, non ebbe animo di aprir bocca, e se ne tornò a casa con loro. La Longa corse subito a cacciarsi in cuci- na, quasi avesse furia di trovarsi a quattr’occhi colle vec- chie stoviglie, e padron ‘Ntoni disse al figliuolo:
– Va a dirle qualche cosa, a quella poveretta; non ne può più.
Il giorno dopo tornarono tutti alla stazione di Aci Ca- stello per veder passare il convoglio dei coscritti che an- davano a Messina, e aspettarono più di un’ora, pigiati dalla folla, dietro lo stecconato. Finalmente giunse il tre- no, e si videro tutti quei ragazzi che annaspavano, col capo fuori dagli sportelli, come fanno i buoi quando so- no condotti alla fiera. I canti, le risate e il baccano erano tali che sembrava la festa di Trecastagni, e nella ressa e nel frastuono ci si dimenticava perfino quello stringi- mento di cuore che si aveva prima.
– Addio ‘Ntoni! – Addio mamma! – Addio! ricorda- ti! ricordati! – Lì presso, sull’argine della via, c’era la Sa- ra di comare Tudda, a mietere l’erba pel vitello; ma co- mare Venera la Zuppidda andava soffiando che c’era venuta per salutare ‘Ntoni di padron ‘Ntoni, col quale si parlavano dal muro dell’orto, li aveva visti lei, con quegli occhi che dovevano mangiarseli i vermi. Certo è che ‘Ntoni salutò la Sara colla mano, ed ella rimase colla fal- ce in pugno a guardare finché il treno non si mosse. Alla Longa, l’era parso rubato a lei quel saluto; e molto tem- po dopo, ogni volta che incontrava la Sara di comare Tudda, nella piazza o al lavatoio, le voltava le spalle.
Poi il treno era partito fischiando e strepitando in
 Letteratura italiana Einaudi 7
 
Giovanni Verga - I Malavoglia
modo da mangiarsi i canti e gli addii. E dopo che i cu- riosi si furono dileguati, non rimasero che alcune don- nicciuole, e qualche povero diavolo, che si tenevano an- cora stretti ai pali dello stecconato, senza saper perché. Quindi a poco a poco si sbrancarono anch’essi, e pa- dron ‘Ntoni, indovinando che la nuora dovesse avere la bocca amara, le pagò due centesimi di acqua col limone.
Comare Venera la Zuppidda, per confortare comare la Longa, le andava dicendo: – Ora mettetevi il cuore in pace, che per cinque anni bisogna fare come se vostro fi- glio fosse morto, e non pensarci più.
Ma pure ci pensavano sempre, nella casa del nespolo, o per certa scodella che le veniva tutti i giorni sotto ma- no alla Longa nell’apparecchiare il deschetto, o a propo- sito di certa ganza che ‘Ntoni sapeva fare meglio di ogni altro alla funicella della vela, e quando si trattava di ser- rare una scotta tesa come una corda di violino, o di alare una parommella che ci sarebbe voluto l’argano. Il non- no ansimando cogli ohi! ooohi! intercalava – Qui ci vor- rebbe ‘Ntoni – oppure – Vi pare che io abbia il polso di quel ragazzo? La madre, mentre ribatteva il pettine sul telaio – uno! due! tre! – pensava a quel bum bum della macchina che le aveva portato via il figliuolo, e le era ri- masto sul cuore, in quel gran sbalordimento, e le pic- chiava ancora dentro il petto, – uno! due! tre!
Il nonno poi aveva certi singolari argomenti per confortarsi, e per confortare gli altri: – Del resto volete che vel dica? Un po’ di soldato gli farà bene a quel ra- gazzo; ché il suo paio di braccia gli piaceva meglio di portarsele a spasso la domenica, anziché servirsene a bu- scarsi il pane.
Oppure: – Quando avrà provato il pane salato che si mangia altrove, non si lagnerà più della minestra di casa sua.
Finalmente arrivò da Napoli la prima lettera di ‘Nto- ni, che mise in rivoluzione tutto il vicinato. Diceva che le
 Letteratura italiana Einaudi 8
 
Giovanni Verga - I Malavoglia
donne, in quelle parti là, scopavano le strade colle gon- nelle di seta, e che sul molo c’era il teatro di Pulcinella, e si vendevano delle pizze, a due centesimi, di quelle che mangiano i signori, e senza soldi non ci si poteva stare, e non era come a Trezza, dove se non si andava all’osteria della Santuzza non si sapeva come spendere un baiocco. – Mandiamogli dei soldi per comperarsi le pizze, al go- loso! brontolava padron ‘Ntoni; già lui non ci ha colpa, è fatto così; è fatto come i merluzzi, che abboccherebbe- ro un chiodo arrugginito. Se non l’avessi tenuto a batte- simo su queste braccia, direi che don Giammaria gli ha messo in bocca dello zucchero invece di sale.
La Mangiacarrubbe, quando al lavatoio c’era anche Sara di comare Tudda, tornava a dire:
– Sicuro! le donne vestite di seta aspettavano apposta ‘Ntoni di padron ‘Ntoni per rubarselo; che non ne ave- vano visti mai dei cetriuoli laggiù!
Le altre si tenevano i fianchi dal ridere, e d’allora in poi le ragazze inacidite lo chiamarono «cetriuolo».
‘Ntoni aveva mandato anche il suo ritratto, l’avevano visto tutte le ragazze del lavatoio, come la Sara di coma- re Tudda lo faceva passare di mano in mano, sotto il grembiule, e la Mangiacarrubbe schiattava dalla gelosia. Pareva San Michele Arcangelo in carne ed ossa, con quei piedi posati sul tappeto, e quella cortina sul capo, come quella della Madonna dell’Ognina, così bello, li- sciato e ripulito che non l’avrebbe riconosciuto più la mamma che l’aveva fatto; e la povera Longa non si sazia- va di guardare il tappeto e la cortina e quella colonna contro cui il suo ragazzo stava ritto impalato, grattando colla mano la spalliera di una bella poltrona; e ringrazia- va Dio e i santi che avevano messo il suo figliuolo in mezzo a tutte quelle galanterie. Ella teneva il ritratto sul canterano, sotto la campana del Buon Pastore – che gli diceva le avemarie – andava dicendo la Zuppidda, e si credeva di averci un tesoro sul canterano, mentre suor
 Letteratura italiana Einaudi 9
 
Giovanni Verga - I Malavoglia
Mariangela la Santuzza ce ne aveva un altro, tal quale chi voleva vederlo, che glielo aveva regalato compare Mariano Cinghialenta, e lo teneva inchiodato sul banco dell’osteria, dietro i bicchieri.
Ma dopo un po’ di tempo ‘Ntoni aveva pescato un ca- merata che sapeva di lettere, e si sfogava a lagnarsi della vitaccia di bordo, della disciplina, dei superiori, del riso lungo e delle scarpe strette. – Una lettera che non valeva i venti centesimi della posta! borbottava padron ‘Ntoni. La Longa se la prendeva con quegli sgorbj, che sembra- vano ami di pesceluna, e non potevano dir nulla di buo- no. Bastianazzo dimenava il capo e faceva segno di no, che così non andava bene, e se fosse stato in lui ci avreb- be messo sempre delle cose allegre, da far ridere il cuore agli altri, lì sulla carta, – e vi appuntava un dito grosso come un regolo da forcola – se non altro per compassio- ne della Longa, la quale, poveretta, non si dava pace, e sembrava una gatta che avesse perso i gattini. Padron ‘Ntoni andava di nascosto a farsi leggere la lettera dallo speziale, e poi da don Giammaria, che era del partito contrario, affine di sentire le due campane, e quando si persuadeva che era scritto proprio così, ripeteva con Ba- stianazzo, e con la moglie di lui:
– Non ve lo dico io che quel ragazzo avrebbe dovuto nascer ricco, come il figlio di padron Cipolla, per stare a grattarsi la pancia senza far nulla!
Intanto l’annata era scarsa e il pesce bisognava darlo per l’anima dei morti, ora che i cristiani avevano impara- to a mangiar carne anche il venerdì come tanti turchi. Per giunta le braccia rimaste a casa non bastavano più al governo della barca, e alle volte bisognava prendere a giornata Menico della Locca, o qualchedun altro. Il re fa- ceva così, che i ragazzi se li pigliava per la leva quando erano atti a buscarsi il pane; ma sinché erano di peso al- la famiglia, avevano a tirarli su per soldati; e bisognava pensare ancora che la Mena entrava nei diciassett’anni, e
 Letteratura italiana Einaudi 10
 
Giovanni Verga - I Malavoglia
cominciava a far voltare i giovanotti quando andava a messa. «L’uomo è il fuoco, e la donna è la stoppa: viene il diavolo e soffia». Perciò si doveva aiutarsi colle mani e coi piedi per mandare avanti quella barca della casa del nespolo.
Padron ‘Ntoni adunque, per menare avanti la barca, aveva combinato con lo zio Crocifisso Campana di legno un negozio di certi lupini da comprare a credenza per venderli a Riposto, dove compare Cinghialenta aveva detto che c’era un bastimento di Trieste a pigliar carico. Veramente i lupini erano un po’ avariati; ma non ce n’erano altri a Trezza, e quel furbaccio di Campana di legno sapea pure che la Provvidenza se la mangiava inu- tilmente il sole e l’acqua, dov’era ammarrata sotto il la- vatoio, senza far nulla; perciò si ostinava a fare il min- chione. – Eh? non vi conviene? lasciateli! Ma un centesimo di meno non posso, in coscienza! che l’anima ho da darla a Dio! – e dimenava il capo che pareva una campana senza batacchio davvero. Questo discorso av- veniva sulla porta della chiesa dell’Ognina, la prima do- menica di settembre, che era stata la festa della Madon- na, con gran concorso di tutti i paesi vicini; e c’era anche compare Agostino Piedipapera, il quale colle sue barzel- lette riuscì a farli mettere d’accordo sulle due onze e die- ci a salma, da pagarsi «col violino» a tanto il mese. Allo zio Crocifisso gli finiva sempre così, che gli facevano chinare il capo per forza, come Peppinino, perché aveva il maledetto vizio di non sapere dir di no. – Già! voi non sapete dir di no, quando vi conviene, sghignazzava Pie- dipapera. Voi siete come le... e disse come.
Allorché la Longa seppe del negozio dei lupini, dopo cena, mentre si chiacchierava coi gomiti sulla tovaglia, rimase a bocca aperta; come se quella grossa somma di quarant’onze se la sentisse sullo stomaco. Ma le donne hanno il cuore piccino, e padron ‘Ntoni dovette spiegar- le che se il negozio andava bene c’era del pane per l’in-
 Letteratura italiana Einaudi 11
 
Giovanni Verga - I Malavoglia
verno, e gli orecchini per Mena, e Bastiano avrebbe po- tuto andare e venire in una settimana da Riposto, con Menico della Locca. Bastiano intanto smoccolava la can- dela senza dir nulla. Così fu risoluto il negozio dei lupi- ni, e il viaggio della Provvidenza che era la più vecchia delle barche del villaggio, ma aveva il nome di buon au- gurio. Maruzza se ne sentiva sempre il cuore nero, ma non apriva bocca, perché non era affar suo, e si affac- cendava zitta zitta a mettere in ordine la barca e ogni co- sa pel viaggio, il pane fresco, l’orciolino coll’olio, le ci- polle, il cappotto foderato di pelle, sotto la pedagna e nella scaffetta.
Gli uomini avevano avuto un gran da fare tutto il giorno, con quell’usuraio dello zio Crocifisso, il quale aveva venduto la gatta nel sacco, e i lupini erano avariati. Campana di legno diceva che lui non ne sapeva nulla, come è vero Iddio! «Quel ch’è di patto non è d’ingan- no»; che l’anima lui non doveva darla ai porci! e Piedi- papera schiamazzava e bestemmiava come un ossesso per metterli d’accordo, giurando e spergiurando che un caso simile non gli era capitato da che era vivo; e caccia- va le mani nel mucchio dei lupini e li mostrava a Dio e alla Madonna, chiamandoli a testimoni. Infine, rosso, scalmanato, fuori di sé, fece una proposta disperata, e la piantò in faccia allo zio Crocifisso rimminchionito, e ai Malavoglia coi sacchi in mano: – Là! pagateli a Natale, invece di pagarli a tanto al mese, e ci avrete un risparmio di un tarì a salma! La finite ora, santo diavolone? – E co- minciò ad insaccare: – In nome di Dio, e uno!
La Provvidenza partì il sabato verso sera, e doveva es- ser suonata l’avemaria, sebbene la campana non si fosse udita, perché mastro Cirino il sagrestano era andato a portare un paio di stivaletti nuovi a don Silvestro il se- gretario; in quell’ora le ragazze facevano come uno stor- mo di passere attorno alla fontana, e la stella della sera era già bella e lucente, che pareva una lanterna appesa
 Letteratura italiana Einaudi 12
 
Giovanni Verga - I Malavoglia
all’antenna della Provvidenza. Maruzza colla bambina in collo se ne stava sulla riva, senza dir nulla, intanto che suo marito sbrogliava la vela, e la Provvidenza si dondo- lava sulle onde rotte dai fariglioni come un’anitroccola. – «Scirocco chiaro e tramontana scura, mettiti in mare senza paura», diceva padron ‘Ntoni dalla riva, guardan- do verso la montagna tutta nera di nubi.
Menico della Locca, il quale era nella Provvidenza con Bastianazzo, gridava qualche cosa che il mare si mangiò. – Dice che i denari potete mandarli a sua ma- dre, la Locca, perché suo fratello è senza lavoro; aggiun- se Bastianazzo, e questa fu l’ultima sua parola che si udì.
 Letteratura italiana Einaudi 13
 
Giovanni Verga - I Malavoglia
Per tutto il paese non si parlava d’altro che del nego- zio dei lupini, e come la Longa se ne tornava a casa colla Lia in collo, le comari si affacciavano sull’uscio per ve- derla passare.
– Un affar d’oro! – vociava Piedipapera, arrancando colla gamba storta dietro a padron ‘Ntoni, il quale era andato a sedersi sugli scalini della chiesa, accanto a pa- dron Fortunato Cipolla, e al fratello di Menico della Locca che stavano a prendere il fresco. – Lo zio Croci- fisso strillava come se gli strappassero le penne mastre, ma non bisogna badarci, perché delle penne ne ha mol- te, il vecchio. – Eh! s’è lavorato! potete dirlo anche voi, padron ‘Ntoni! – ma per padron ‘Ntoni ei si sarebbe buttato dall’alto del fariglione, com’è vero Iddio! e a lui lo zio Crocifisso gli dava retta, perché egli era il mestolo della pentola, una pentola grossa, in cui bollivano più di duecento onze all’anno! Campana di legno non sapeva soffiarsi il naso senza di lui.
Il figlio della Locca udendo parlare delle ricchezze dello zio Crocifisso, il quale a lui gli era zio davvero, perché era fratello della Locca, si sentiva gonfiare in pet- to una gran tenerezza pel parentado.
– Noi siamo parenti, ripeteva. Quando vado a giorna- ta da lui mi dà mezza paga, e senza vino, perché siamo parenti.
Piedipapera sghignazzava.
– Lo fa per tuo bene, per non farti ubbriacare, e per lasciarti più ricco quando creperà.
Compare Piedipapera si divertiva a sparlare di questo e di quello, come capitava; ma così di cuore, e senza ma- lizia, che non c’era verso di pigliarsela in criminale. – Massaro Filippo è passato due volte dinanzi all’osteria, diceva pure, e aspetta che la Santuzza gli faccia segno diLetteratura italiana Einaudi 14
 
Giovanni Verga - I Malavoglia
andarla a raggiungere nella stalla, per dirsi insieme il santo rosario.
Oppure al figlio della Locca:
– Tuo zio Crocifisso cerca di rubarle la chiusa, a tua cugina la Vespa; vuol pagargliela la metà di quel che va- le, col darle ad intendere che la sposerà. Ma se la Vespa riesce a farsi rubare qualche cos’altra, potrai pulirti la bocca della speranza dell’eredità, e ci perdi i soldi e il vi- no che non ti ha dato.
Allora si misero a quistionare, perché padron ‘Ntoni sosteneva che lo zio Crocifisso alla fin fine era cristiano, e non aveva dato ai cani il suo giudizio, per andare a sposare la figliuola di suo fratello.
– Come c’entra il cristiano e il turco? ribatteva Piedi- papera. È un pazzo, volete dire. Lui è ricco come un maiale, mentre la Vespa non possiede altro che quella chiusa grande quanto un fazzoletto da naso.
– Lo dite a me che ci ho a limite la vigna, disse allora padron Cipolla gonfiandosi come un tacchino.
– Li chiamate vigna quei quattro fichidindia? rispose Piedipapera.
– In mezzo ai fichidindia ci sono le viti, e se San Fran- cesco ci manderà una buona pioggia, lo vedrete poi che mosto darà. Il sole oggi si coricò insaccato – acqua o vento.
– «Quando il sole si corica insaccato si aspetta il ven- to di ponente», aggiunse padron ‘Ntoni.
Piedipapera non poteva soffrire quello sputasentenze di padron Cipolla, il quale perché era ricco si credeva di saper tutto lui, e di dar a bere le corbellerie a chi non aveva denari.
– Chi la vuol cotta e chi la vuol cruda, conchiuse. Pa- dron Cipolla aspetta l’acqua per la sua vigna, e voi il ponente in poppa alla Provvidenza. Lo sapete il prover- bio «Mare crespo, vento fresco». Stasera le stelle sono lucenti, e a mezzanotte cambierà il vento; sentite la buf- fata?
 Letteratura italiana Einaudi 15
 
Giovanni Verga - I Malavoglia
Sulla strada si udivano passare lentamente dei carri.
– Notte e giorno c’è sempre gente che va attorno per il mondo, osservò poi compare Cipolla.
E adesso che non si vedeva più né mare né campagna, sembrava che non ci fosse al mondo altro che Trezza, e ognuno pensava dove potevano andare quei carri a quell’ora.
– Prima di mezzanotte la Provvidenza avrà girato il Capo dei Mulini, disse padron ‘Ntoni, e il vento fresco non le darà più noia.
Padron ‘Ntoni non pensava ad altro che alla Provvi- denza, e quando non parlava delle cose sue non diceva nulla, e alla conversazione ci stava come un manico di scopa.
– Voi dovreste andare a mettervi con quelli della spe- zieria, che discorrono del re e del papa; gli diceva perciò Piedipapera. Colà ci fareste bella figura anche voi! li sentite come gridano?
– Questo è don Giammaria, disse il figlio della Locca, che litiga collo speziale.
Lo speziale teneva conversazione sull’uscio della bot- tega, al fresco, col vicario e qualchedun altro. Come sa- peva di lettere leggeva la gazzetta, e la faceva leggere agli altri, e ci aveva anche la Storia della Rivoluzione france- se, che se la teneva là, a portata di mano, sotto il mortaio di cristallo, perciò quistionavano tutto il giorno con don Giammaria, il vicario, per passare il tempo, e ci pigliava- no delle malattie dalla bile; ma non avrebbero potuto stare un giorno senza vedersi. Il sabato poi, quando arri- vava il giornale, don Franco spingevasi sino ad accende- re mezz’ora, ed anche un’ora di candela, a rischio di far- si sgridare dalla moglie, onde spiattellare le sue idee, e non andare a letto a mo’ dei bruti, come compare Cipol- la, o compare Malavoglia. L’estate poi non c’era neppur bisogno della candela, giacché si poteva star sull’uscio, sotto il lampione, quando mastro Cirino l’accendeva, e
 Letteratura italiana Einaudi 16
 
Giovanni Verga - I Malavoglia
qualche volta veniva don Michele, il brigadiere delle guardie doganali; e anche don Silvestro, il segretario co- munale, tornando dalla vigna, si fermava un momento.
Allora don Franco diceva, fregandosi le mani, che pa- reva un piccolo Parlamento, e andava a piantarsi dietro il banco, pettinandosi colle dita la barbona, con certo sorriso furbo che pareva si volesse mangiare qualcuno a colezione, e alle volte si lasciava scappare sottovoce del- le mezze parole dinanzi alla gente, rizzandosi sulle gam- bette, e si vedeva che la sapeva più lunga degli altri, tan- to che don Giammaria non poteva patirlo e ci si mangiava il fegato, e gli sputava in faccia parole latine. Don Silvestro, lui, si divertiva a vedere come si guastava- no il sangue per raddrizzare le gambe ai cani, senza gua- dagnarci un centesimo; egli almeno non era arrabbiato come loro, e per questo, dicevano in paese, possedeva le più belle chiuse di Trezza, – dove era venuto senza scar- pe ai piedi – aggiungeva Piedipapera. Ei li aizzava l’un contro l’altro, e rideva a crepapancia con degli Ah! ah! ah! che sembrava una gallina.
– Ecco don Silvestro che fa l’uovo, osservò il figlio della Locca.
– Don Silvestro fa le uova d’oro, laggiù al Municipio, rispose Piedipapera.
– Uhm! – sputò fuori padron Fortunato – pezzente- rie! comare Zuppidda non gli ha voluto dare la figliuola. – Vuol dire che mastro Turi Zuppiddu preferisce le
uova delle sue galline; rispose padron ‘Ntoni.
E padron Cipolla disse di sì col capo.
– «’Ntroi ‘ntroi, ciascuno coi pari suoi», aggiunse pa-
dron Malavoglia.
Piedipapera allora ribatté che se don Silvestro si fosse
contentato di stare coi suoi pari a quest’ora ci avrebbe la zappa in mano invece della penna.
– Che ce la dareste voi vostra nipote Mena? disse alfin padron Cipolla volgendosi a padron ‘Ntoni.
 Letteratura italiana Einaudi 17
 
Giovanni Verga - I Malavoglia
– «Ognuno all’arte sua, e il lupo alle pecore».
Padron Cipolla continuava a dir di sì col capo, tanto più che fra lui e padron ‘Ntoni c’era stata qualche paro- la di maritar la Mena con suo figlio Brasi, e se il negozio dei lupini andava bene, la Mena avrebbe avuto la sua dote in contante, e l’affare si sarebbe conchiuso presto.
– «La ragazza com’è educata, e la stoppa com’è fila- ta», disse infin padron Malavoglia, e padron Cipolla confermò che tutti lo sapevano in paese che la Longa aveva saputo educarla la figliuola, e ognuno che passava per la stradicciuola a quell’ora udendo il colpettare del telaio di Sant’Agata diceva che l’olio della candela non lo perdeva, comare Maruzza.
La Longa, com’era tornata a casa, aveva acceso il lu- me, e s’era messa coll’arcolaio sul ballatoio, a riempire certi cannelli che le servivano per l’ordito della settima- na.
– Comare Mena non si vede, ma si sente, e sta al telaio notte e giorno, come Sant’Agata, dicevano le vicine.
– Le ragazze devono avvezzarsi a quel modo, rispon- deva Maruzza, invece di stare alla finestra. «A donna al- la finestra non far festa».
– Certune però collo stare alla finestra un marito se lo pescano, fra tanti che passano; osservò la cugina Anna dall’uscio dirimpetto.
La cugina Anna aveva ragione da vendere; perché quel bietolone di suo figlio Rocco si era lasciato irretire dentro le gonnelle della Mangiacarrubbe, una di quelle che stanno alla finestra colla faccia tosta.
Comare Grazia Piedipapera, sentendo che nella stra- da c’era conversazione, si affacciò anch’essa sull’uscio, col grembiule gonfio delle fave che stava sgusciando, e se la pigliava coi topi che le avevano bucherellato il sac- co come un colabrodo, e pareva che l’avessero fatto ap- posta, come se ci avessero il giudizio dei cristiani; così il discorso si fece generale, perché alla Maruzza gliene
 Letteratura italiana Einaudi 18
 
Giovanni Verga - I Malavoglia
avevano fatto tanto del danno, quelle bestie scomunica- te! La cugina Anna ne aveva la casa piena, da che gli era morto il gatto, una bestia che valeva tant’oro, ed era morto di una pedata di compare Tino. – I gatti grigi so- no i migliori, per acchiappare i topi, e andrebbero a sco- varli in una cruna di ago. – Ai gatti non conveniva aprire l’uscio di notte, perché una vecchia di Aci Sant’Antonio l’avevano ammazzata così, che i ladri le avevano rubato il gatto tre giorni avanti, e poi glielo avevano riportato mezzo morto di fame a miagolare dietro l’uscio; e la po- vera donna non sentendosi il cuore di lasciar la bestiola sulla strada a quell’ora, aveva aperto l’uscio, e così s’era ficcati i ladri in casa. Al giorno d’oggi i mariuoli ne in- ventano di ogni specie per fare i loro tiri; e a Trezza si vedevano delle facce che non si erano mai viste sugli scogli, col pretesto d’andare a pescare, e arraffavano la biancheria messa ad asciugare, se capitava. Alla povera Nunziata le avevano rubato in quel modo un lenzuolo nuovo. Povera ragazza! rubare a lei che lavorava per dar pane a tutti quei fratellini che suo padre le aveva lasciato sulle spalle, quando l’aveva piantata per andare a cercar fortuna ad Alessandria d’Egitto! – Nunziata era come la cugina Anna, quando l’era morto il marito, e le aveva la- sciato quella nidiata di figliuoli, che Rocco, il più grandi- cello, non le arrivava alle ginocchia. Poi alla cugina An- na le era toccato di tirar su quel fannullone per vederselo rubare dalla Mangiacarrubbe.
In mezzo a quel chiacchierio saltò su la Zuppidda, la moglie di mastro Turi il calafato, la quale stava in fondo alla straduccia, e compariva sempre all’improvviso, per dire la sua come il diavolo nella litania, ché nessuno s’ac- corgeva di dove fosse sbucata.
– Del resto, venne a brontolare, vostro figlio Rocco non vi ha aiutata neppur lui, ché se si è buscato un soldo è andato subito a berlo all’osteria.
La Zuppidda sapeva tutto quello che succedeva in
 Letteratura italiana Einaudi 19
 
Giovanni Verga - I Malavoglia
paese e per questo raccontavano che andava tutto il giorno in giro a piedi scalzi, a far la spia, col pretesto del suo fuso, che lo teneva sempre in aria perché non frul- lasse sui sassi. Ella diceva sempre la verità come il santo evangelio, questo era il suo vizio, e perciò la gente che non amava sentirsela cantare, l’accusava di essere una lingua d’inferno, di quelle che lasciano la bava. – «Bocca amara sputa fiele»; ed ella ci aveva la bocca amara dav- vero per quella sua Barbara che non aveva potuto mari- tare, tanto era superba e sgarbata, e con tutto ciò voleva dargli il figlio di Vittorio Emanuele.
– Bel pezzo, la Mangiacarrubbe, seguitava, una sfac- ciata che si è fatto passare tutto il paese sotto la finestra «A donna alla finestra non far festa», e Vanni Pizzuto le portava in regalo i fichidindia rubati a massaro Filippo l’ortolano, e se li mangiavano insieme nella vigna, sotto il mandorlo, li aveva visti lei. – E Peppi Naso, il beccaio, dopo che gli spuntò la gelosia di compare Mariano Cin- ghialenta, il carrettiere, andava a buttarle dietro l’uscio tutte le corna delle bestie che macellava, sicché dicevano che andava a pettinarsi sotto la finestra della Mangiacar- rubbe.
Quel cuor contento della cugina Anna invece la pren- deva allegra. – Don Giammaria dice che fate peccato mortale a sparlar del prossimo!
– Don Giammaria dovrebbe piuttosto far la predica a sua sorella donna Rosolina, rispose la Zuppidda, e non lasciarle far la ragazzetta con don Silvestro, quando pas- sa, e con don Michele il brigadiere, che ci ha la rabbia del marito, con tutti quegli anni e quella carne che ci ha addosso, la poveraccia!
– Alla volontà di Dio! concluse la cugina Anna. Quando è morto mio marito, Rocco non era più alto di questa conocchia e le sue sorelline erano tutte minori di lui. Forse che mi son perduta d’animo per questo? Ai guai ci si fa il callo, e poi ci aiutan a lavorare. Le mie fi-
 Letteratura italiana Einaudi 20
 
Giovanni Verga - I Malavoglia
gliuole faranno come ho fatto io, e finché ci saranno le pietre al lavatoio avremo di che vivere. Guardate la Nunziata, ora ella ha più giudizio di una vecchietta, e si aiuta a tirar su quei piccini che pare li abbia fatti lei.
– E dove è la Nunziata che non si vede ancora? do- mandò la Longa a un mucchio di monelli cenciosi, messi a piagnucolare sulla soglia della casuccia lì di faccia, i quali al sentir parlare della sorella alzarono gli strilli in coro.
– L’ho vista che andava sulla sciara a fare due fasci di ginestre, e c’era pure vostro figlio Alessi che l’accompa- gnava, rispose la cugina Anna.
I bambini stettero a sentire, e poi si rimisero a pigola- re tutti in una volta, e il più grandicello, appollaiato su di un gran sasso, rispose dopo un pezzetto:
– Non lo so dov’è.
Le vicine avevano fatto come le lumache quando pio- ve, e lungo la straduccia non si udiva che un continuo chiacchierio da un uscio all’altro. Persino la finestra di compare Alfio Mosca, quello del carro dell’asino, era aperta, e ne usciva un gran fumo di ginestre. La Mena aveva lasciato il telaio e s’era affacciata al ballatoio an- ch’essa.
– Oh! sant’Agata! esclamarono le vicine; e tutte le fa- cevano festa.
– Che non ci pensate a maritar la vostra Mena? chie- deva sottovoce la Zuppidda a comare Maruzza. Oramai deve compire diciotto anni a Pasqua, lo so perché è nata l’anno del terremoto, come mia figlia Barbara. Chi vuol pigliarsi mia figlia Barbara, prima deve piacere a me.
In questo momento si udì un fruscio di frasche per la via, e arrivarono Alessi e la Nunziata, che non si vedeva- no sotto i fasci di ginestre, tanto erano piccini.
– Oh! la Nunziata! esclamarono le vicine. Che non avevi paura a quest’ora nella sciara?
– C’ero anch’io, rispose Alessi.
 Letteratura italiana Einaudi 21
 
Giovanni Verga - I Malavoglia
– Ho fatto tardi con comare Anna al lavatoio, e poi non ci avevo legna per il focolare.
La ragazzina accese il lume, e si mise lesta lesta ad ap- parecchiare ogni cosa per la cena, mentre i suoi fratellini le andavano dietro per la stanzuccia, che pareva una chioccia coi suoi pulcini. Alessi s’era scaricato del suo fascio, e stava a guardare dall’uscio, serio serio, e colle mani nelle tasche.
– O Nunziata! le gridò Mena dal ballatoio; quando avrai messo la pentola a bollire, vieni un po’ qua.
Nunziata lasciò Alessi a custodire il focolare, e corse ad appollaiarsi sul ballatoio, accanto alla sant’Agata, per godersi il suo riposo anche lei, colle mani in mano.
– Compar Alfio Mosca sta facendo cuocere le fave; osservò la Nunziata dopo un po’.
– Egli è come te, poveraccio! che non avete nessuno in casa che vi faccia trovare la minestra alla sera, quando tornate stanchi.
– Sì, è vero, e sa pure cucire e si fa il bucato da sé, e si rattoppa le camicie – la Nunziata sapeva ogni cosa che faceva il vicino Alfio, e conosceva la sua casa come la pianta della mano; – Adesso, diceva, va a prender la le- gna; ora sta governando il suo asino – e si vedeva il lume nel cortile, e sotto la tettoia. Sant’Agata rideva, e la Nunziata diceva che per essere preciso come una donna a compare Alfio gli mancava soltanto la gonnella.
– Così, conchiudeva Mena, quando si mariterà, sua moglie andrà attorno col carro dell’asino, e lui resterà in casa ad allevare i figliuoli.
Le mamme, in crocchio nella strada, discorrevano an- ch’esse di Alfio Mosca, che fino la Vespa giurava di non averlo voluto per marito, diceva la Zuppidda, perché la Vespa aveva la sua brava chiusa, e se voleva maritarsi non prendeva uno il quale non possedeva altro che un carro da asino: «carro cataletto» dice il proverbio. Ella ha gettato gli occhi su di suo zio Campana di legno, la furbaccia!
 Letteratura italiana Einaudi 22
 
Giovanni Verga - I Malavoglia
Le ragazze fra di loro prendevano le parti di Mosca, contro quella brutta Vespaccia; e la Nunziata poi si sen- tiva il cuore gonfio dal disprezzo che gettavano su di compare Alfio, pel solo motivo che era povero, e non aveva nessuno al mondo, e tutto a un tratto disse a Me- na: – Se fossi grande io me lo piglierei, se me lo dessero.
La Mena stava per dire anche lei qualche cosa; ma cambiò subito discorso.
– Che ci vai tu alla città, per la festa dei Morti?
– No, non ci vado perché non posso lasciar la casa so- la.
– Noi ci andremo, se il negozio dei lupini va bene; l’ha detto il nonno.
Poi ci pensò su, e soggiunse:
– Compar Alfio ci suole andare anche lui, a vendere le sue noci.
E tacquero entrambe, pensando alla festa dei Morti, dove compar Alfio andava a vendere le sue noci.
– Lo zio Crocifisso, con quell’aria di Peppinino se la mette in tasca la Vespa! ripigliava la cugina Anna.
– Questo vorrebbe lei! rispose di botto la Zuppidda, la Vespa non vorrebbe altro, che se la mettesse in tasca! Ella gli è sempre per casa, come il gatto, col pretesto di portargli i buoni bocconi, e il vecchio non dice di no, tanto più che non gli costa nulla. Ella lo ingrassa come un maiale, quando gli si vuol fare la festa. Ve lo dico io, la Vespa vuole entrargli in tasca!
Ognuna diceva la sua dello zio Crocifisso, il quale piagnucolava sempre, e si lamentava come Cristo in mezzo ai ladroni, e intanto aveva denari a palate, ché la Zuppidda, un giorno che il vecchio era malato, aveva vi- sta una cassa grande così sotto il letto.
La Longa si sentiva sullo stomaco il debito delle qua- rant’onze dei lupini, e cambiò discorso, perché le orec- chie ci sentono anche al buio, e lo zio Crocifisso si udiva discorrere con don Giammaria, mentre passavano per la
 Letteratura italiana Einaudi 23
 
Giovanni Verga - I Malavoglia
piazza, lì vicino, tanto che la Zuppidda interruppe i vi- tuperi che stava dicendo di lui per salutarlo.
Don Silvestro rideva come una gallina, e quel modo di ridere faceva montare la mosca al naso allo speziale, il quale per altro di pazienza non ne aveva mai avuta, e la lasciava agli asini e a quelli che non volevano fare la rivo- luzione un’altra volta.
– Già, voi non ne avete mai avuta, perché non sapre- ste dove metterla! gli gridava don Giammaria; e don Franco, ch’era piccino, ci si arrabbiava e accompagnava il prete con parolacce che si sentivano da un capo all’al- tro della piazza, allo scuro. Campana di legno, duro co- me un sasso, si stringeva nelle spalle, e badava ripetere che a lui non gliene importava, e attendeva ai fatti suoi. – Come se non fossero fatti vostri quelli della Confrater- nita della Buona Morte, che nessuno paga più un soldo! gli diceva don Giammaria. – La gente, quando si tratta di cavare i denari di tasca, diventa una manica di prote- stanti, peggio dello speziale, e vi lascia tenere la cassa della Confraternita per farvi ballare i sorci, che è una ve- ra porcheria!
Don Franco dalla sua bottega sghignazzava alle loro spalle a voce alta, cercando d’imitare la risata di don Sil- vestro che faceva andare in bestia la gente. Ma lo spezia- le era della setta, e si sapeva; e don Giammaria gli grida- va dalla piazza:
– I denari li trovereste, se si trattasse di scuole e di lampioni!
Lo speziale stette zitto, perché si era affacciata sua moglie alla finestra; e lo zio Crocifisso, quando fu abba- stanza lontano da non temere che l’udisse don Silvestro il segretario, il quale si beccava anche quel po’ di stipen- dio di maestro elementare:
– A me non me ne importa – ripeteva – Ma ai miei tempi non c’erano tanti lampioni, né tante scuole; non si faceva bere l’asino per forza, e si stava meglio.
 Letteratura italiana Einaudi 24
 
Giovanni Verga - I Malavoglia
– A scuola non ci siete stato voi; eppure i vostri affari ve li sapete fare.
– E il mio catechismo lo so, aggiunse lo zio Crocifisso per non restare in debito.
Nel calore della disputa don Giammaria aveva perso il battuto, sul quale avrebbe attraversato la piazza anche ad occhi chiusi, e stava per rompersi il collo, e lasciar scappare, Dio perdoni, una parola grossa.
– Almeno l’accendessero, i loro lumi!
– Al giorno d’oggi bisogna badare ai fatti propri, con- chiuse lo zio Crocifisso.
Don Giammaria andava tirandolo per la manica del giubbone per dire corna di questo e di quell’altro, in mezzo alla piazza, all’oscuro; del lumaio che rubava l’olio, di don Silvestro che chiudeva un occhio, e del sin- daco «Giufà», che si lasciava menare per il naso. Mastro Cirino, ora che era impiegato del comune, faceva il sa- grestano come Giuda, che suonava l’angelus quando non aveva nulla da fare, e il vino per la messa lo compe- rava di quello che aveva bevuto sulla croce Gesù Croci- fisso, ch’era un vero sacrilegio. Campana di legno diceva sempre di sì col capo per abitudine, sebbene non si ve- dessero in faccia, e don Giammaria, come li passava a rassegna ad uno ad uno diceva: – Costui è un ladro – quello è un birbante – quell’altro è un giacobino. – Lo sentite Piedipapera che sta discorrendo con padron Ma- lavoglia e padron Cipolla? Un altro della setta, colui! un arruffapopolo, con quella gamba storta! – E quando lo vedeva arrancare per la piazza faceva il giro lungo, e lo seguiva con occhi sospettosi, per scovare cosa stesse macchinando con quell’andatura. – Quello là ha il piede del diavolo! borbottava. – Lo zio Crocifisso si stringeva nelle spalle, e tornava a ripetere che egli era un galan- tuomo, e non voleva entrarci. Padron Cipolla, un altro sciocco, un pallone di vento colui! che si lasciava abbin- dolare da Piedipapera... ed anche padron ‘Ntoni, ci sa-
 Letteratura italiana Einaudi 25
 
Giovanni Verga - I Malavoglia
rebbe cascato anche lui!... Bisogna aspettarsi tutto, al giorno d’oggi!
– Chi è galantuomo bada ai fatti suoi, ripeteva lo zio Crocifisso.
Invece compare Tino, seduto come un presidente, su- gli scalini della chiesa, sputava sentenze: – Sentite a me; prima della rivoluzione era tutt’altra cosa. Adesso i pesci sono maliziati, ve lo dico io!
– No; le acciughe sentono il grecale ventiquattr’ore prima di arrivare, riprendeva padron ‘Ntoni; è sempre stato così; l’acciuga è un pesce che ha più giudizio del tonno. Ora di là del Capo dei Mulini, li scopano dal ma- re tutti in una volta, colle reti fitte.
– Ve lo dico io cos’è! ripigliò compare Fortunato. So- no quei maledetti vapori che vanno e vengono, e batto- no l’acqua colle loro ruote. Cosa volete, i pesci si spa- ventano e non si fanno più vedere. Ecco cos’è.
Il figlio della Locca stava ad ascoltare a bocca aperta, e si grattava il capo. – Bravo! disse poi. Così pesci non se ne troverebbero più nemmeno a Siracusa né a Messina, dove vanno i vapori. Invece li portano di là a quintali colla ferrovia.
– Insomma sbrigatevela voi! esclamò allora padron Cipolla indispettito, io me ne lavo le mani, e non me ne importa un fico, giacché ci ho le mie chiuse e le mie vi- gne che mi danno il pane.
E Piedipapera assestò uno scapaccione al figlio della Locca, per insegnargli l’educazione. – Bestia! quando parlano i più vecchi di te sta zitto.
Il ragazzaccio allora se ne andò strillando e dandosi dei pugni nella testa, che tutti lo pigliavano per minchio- ne perché era figlio della Locca. E padron ‘Ntoni col na- so in aria, osservò: – Se il maestrale non si mette prima della mezzanotte, la Provvidenza avrà tempo di girare il Capo.
Dall’alto del campanile caddero lenti lenti dei rintoc- chi sonori. – Un’ora di notte! osservò padron Cipolla.
 Letteratura italiana Einaudi 26
 
Giovanni Verga - I Malavoglia
Padron ‘Ntoni si fece la croce e rispose:
– Pace ai vivi e riposo ai morti.
– Don Giammaria ha i vermicelli fritti per la cena sta-
sera; osservò Piedipapera fiutando verso le finestre della parrocchia.
Don Giammaria, passando lì vicino per andare a casa, salutò anche Piedipapera, perché ai tempi che corrono bisogna tenersi amici quelle buone lane; e compare Ti- no, che aveva tuttora l’acquolina in bocca, gli gridò die- tro:
– Eh! vermicelli fritti stasera, don Giammaria!
– Lo sentite! anche quello che mangio! borbottava don Giammaria fra i denti; fanno anche la spia ai servi di Dio per contar loro i bocconi! Tutto in odio alla chie- sa! – e incontrandosi naso a naso con don Michele, il brigadiere delle guardie doganali, il quale andava attor- no colla pistola sullo stomaco, e i calzoni dentro gli sti- vali, in cerca di contrabbandieri: – A questi altri non glielo fanno il conto di quel che mangiano.
– Questi qui mi piacciono! rispondeva Campana di legno: questi qui che stanno a guardia della roba dei ga- lantuomini mi piacciono!
– Se gli dessero l’imbeccata sarebbe della setta anche lui! diceva fra di sé don Giammaria picchiando all’uscio di casa. Tutti una manica di ladri! e continuò a borbot- tare, col picchiatoio in mano, seguendo con occhio so- spettoso i passi del brigadiere che si dileguavano nel buio, verso l’osteria, e rimuginando perché andasse a guardarli dalla parte dell’osteria gl’interessi dei galan- tuomini colui!
Però compare Tino lo sapeva perché don Michele an- dasse a guardare gl’interessi dei galantuomini dalla parte dell’osteria, ché ci aveva perso delle notti a stare in ag- guato dietro l’olmo lì vicino per scoprirlo; e soleva dire:
– Ci va per confabulare di nascosto con lo zio Santo- ro, il padre della Santuzza. Quelli che mangiano il pane
 Letteratura italiana Einaudi 27
 
Giovanni Verga - I Malavoglia
del re devono tutti far gli sbirri, e sapere i fatti di ognu- no a Trezza e dappertutto, e lo zio Santoro, così cieco com’è, che sembra un pipistrello al sole, sulla porta dell’osteria, sa tutto quello che succede in paese, e po- trebbe chiamarci per nome ad uno ad uno soltanto a sentirci camminare. Ei non ci sente solo quando massa- ro Filippo va a recitare il rosario colla Santuzza, ed è un tesoro per fare la guardia, meglio di come se gli avessero messo un fazzoletto sugli occhi.
Maruzza udendo suonare un’ora di notte era rientrata in casa lesta lesta, per stendere la tovaglia sul deschetto; le comari a poco a poco si erano diradate, e come il pae- se stesso andava addormentandosi, si udiva il mare che russava lì vicino, in fondo alla straduccia, e ogni tanto sbuffava, come uno che si volti e rivolti pel letto. Soltan- to laggiù all’osteria, dove si vedeva il lumicino rosso, continuava il baccano, e si udiva il vociare di Rocco Spa- tu il quale faceva festa tutti i giorni.
– Compare Rocco ha il cuore contento, disse dopo un pezzetto dalla sua finestra Alfio Mosca, che pareva non ci fosse più nessuno.
– Oh siete ancora là, compare Alfio! rispose Mena, la quale era rimasta sul ballatoio ad aspettare il nonno.
– Sì, sono qua, comare Mena; sto qua a mangiarmi la minestra; perché quando vi vedo tutti a tavola, col lume, mi pare di non esser tanto solo, che va via anche l’appe- tito.
– Non ce l’avete il cuore contento voi?
– Eh! ci vogliono tante cose per avere il cuore conten- to!
Mena non rispose nulla, e dopo un altro po’ di silen- zio compare Alfio soggiunse:
– Domani vado alla città per un carico di sale.
– Che ci andate poi per i Morti? domandò Mena.
– Dio lo sa, quest’anno quelle quattro noci son tutte
fradicie.
 Letteratura italiana Einaudi 28
 
Giovanni Verga - I Malavoglia
– Compare Alfio ci va per cercarsi la moglie alla città, rispose la Nunziata dall’uscio dirimpetto.
– Che è vero? domandò Mena.
– Eh, comare Mena, se non dovessi far altro, al mio paese ce n’è delle ragazze come dico io, senza andare a cercarle lontano.
– Guardate quante stelle che ammiccano lassù! rispo- se Mena dopo un pezzetto. Ei dicono che sono le anime del Purgatorio che se ne vanno in Paradiso.
– Sentite, le disse Alfio dopo che ebbe guardate le stelle anche lui; voi che siete sant’Agata, se vi sognate un terno buono, ditelo a me, che ci giuocherò la camicia, e allora potrò pensarci a prender moglie...
– Buona sera! rispose Mena.
Le stelle ammiccavano più forte, quasi s’accendesse- ro, e i tre re scintillavano sui fariglioni colle braccia in croce, come Sant’Andrea. Il mare russava in fondo alla stradicciuola, adagio adagio, e a lunghi intervalli si udiva il rumore di qualche carro che passava nel buio, sobbal- zando sui sassi, e andava pel mondo il quale è tanto grande che se uno potesse camminare e camminare sem- pre, giorno e notte, non arriverebbe mai, e c’era pure della gente che andava pel mondo a quell’ora, e non sa- peva nulla di compar Alfio, né della Provvidenza che era in mare, né della festa dei Morti; – così pensava Mena sul ballatoio aspettando il nonno.
Il nonno s’affacciò ancora due o tre volte sul balla- toio, prima di chiudere l’uscio, a guardare le stelle che luccicavano più del dovere, e poi borbottò: – «Mare amaro!».
Rocco Spatu si sgolava sulla porta dell’osteria davanti al lumicino. – «Chi ha il cuor contento sempre canta» conchiuse padron ‘Ntoni.
 Letteratura italiana Einaudi 29
 
Giovanni Verga - I Malavoglia
CAPITOLO 3
Dopo la mezzanotte il vento s’era messo a fare il dia- volo, come se sul tetto ci fossero tutti i gatti del paese, e a scuotere le imposte. Il mare si udiva muggire attorno ai fariglioni che pareva ci fossero riuniti i buoi della fiera di sant’Alfio, e il giorno era apparso nero peggio dell’anima di Giuda. Insomma una brutta domenica di settembre, di quel settembre traditore che vi lascia an- dare un colpo di mare fra capo e collo, come una schioppettata fra i fichidindia. Le barche del villaggio erano tirate sulla spiaggia, e bene ammarrate alle grosse pietre sotto il lavatoio; perciò i monelli si divertivano a vociare e fischiare quando si vedeva passare in lontanan- za qualche vela sbrindellata, in mezzo al vento e alla nebbia, che pareva ci avesse il diavolo in poppa; le don- ne invece si facevano la croce, quasi vedessero cogli oc- chi la povera gente che vi era dentro.
Maruzza la Longa non diceva nulla, com’era giusto, ma non poteva star ferma un momento, e andava sem- pre di qua e di là, per la casa e pel cortile, che pareva una gallina quando sta per far l’uovo. Gli uomini erano all’osteria, e nella bottega di Pizzuto, o sotto la tettoia del beccaio, a veder piovere, col naso in aria. Sulla riva c’era soltanto padron ‘Ntoni, per quel carico di lupini che vi aveva in mare colla Provvidenza e suo figlio Ba- stianazzo per giunta, e il figlio della Locca, il quale non aveva nulla da perdere lui, e in mare non ci aveva altro che suo fratello Menico, nella barca dei lupini. Padron Fortunato Cipolla, mentre gli facevano la barba, nella bottega di Pizzuto, diceva che non avrebbe dato due baiocchi di Bastianazzo e di Menico della Locca, colla Provvidenza e il carico dei lupini.
– Adesso tutti vogliono fare i negozianti, per arricchi- re! diceva stringendosi nelle spalle; e poi quando hanno perso la mula vanno cercando la cavezza.
 Letteratura italiana Einaudi 30
 
Giovanni Verga - I Malavoglia
Nella bottega di suor Mariangela la Santuzza c’era folla: quell’ubbriacone di Rocco Spatu, il quale vociava e sputava per dieci; compare Tino Piedipapera, mastro Turi Zuppiddu, compare Mangiacarrubbe, don Michele il brigadiere delle guardie doganali, coi calzoni dentro gli stivali, e la pistola appesa sul ventre, quasi dovesse andare a caccia di contrabbandieri con quel tempaccio, e compare Mariano Cinghialenta. Quell’elefante di ma- stro Turi Zuppiddu andava distribuendo per ischerzo agli amici dei pugni che avrebbero accoppato un bue, come se ci avesse ancora in mano la malabestia di calafa- to, e allora compare Cinghialenta si metteva a gridare e bestemmiare, per far vedere che era uomo di fegato e carrettiere.
Lo zio Santoro, raggomitolato sotto quel po’ di tet- toia, davanti all’uscio, aspettava colla mano stesa che passasse qualcheduno per chiedere la carità. – Tra tutte e due, padre e figlia, disse compare Turi Zuppiddu, de- vono buscarne dei bei soldi, con una giornata come que- sta, e tanta gente che viene all’osteria.
– Bastianazzo Malavoglia sta peggio di lui, a quest’ora, rispose Piedipapera, e mastro Cirino ha un bel suonare la messa; ma i Malavoglia non ci vanno oggi in chiesa; sono in collera con Domeneddio, per quel ca- rico di lupini che ci hanno in mare.
Il vento faceva volare le gonnelle e le foglie secche, sicché Vanni Pizzuto col rasoio in aria, teneva pel naso quelli a cui faceva la barba, per voltarsi a guardare chi passava, e si metteva il pugno sul fianco, coi capelli ar- ricciati e lustri come la seta; e lo speziale se ne stava sull’uscio della sua bottega, sotto quel cappellaccio che sembrava avesse il paracqua in testa, fingendo aver di- scorsi grossi con don Silvestro il segretario, perché sua moglie non lo mandasse in chiesa per forza; e rideva del sotterfugio, fra i peli della barbona, ammiccando alle ra- gazze che sgambettavano nelle pozzanghere.
 Letteratura italiana Einaudi 31
 
Giovanni Verga - I Malavoglia
– Oggi, andava dicendo Piedipapera, padron ‘Ntoni vuol fare il protestante come don Franco lo speziale.
– Se fai di voltarti per guardare quello sfacciato di don Silvestro, ti dò un ceffone qui dove siamo; borbot- tava la Zuppidda colla figliuola, mentre attraversavano la piazza. – Quello lì non mi piace.
La Santuzza, all’ultimo tocco di campana, aveva affi- data l’osteria a suo padre, e se n’era andata in chiesa, ti- randosi dietro gli avventori. Lo zio Santoro, poveretto, era cieco, e non faceva peccato se non andava a messa; così non perdevano tempo all’osteria, e dall’uscio pote- va tener d’occhio il banco, sebbene non ci vedesse, ché gli avventori li conosceva tutti ad uno ad uno soltanto al sentirli camminare, quando venivano a bere un bic- chiere.
– Le calze della Santuzza, osservava Piedipapera, mentre ella camminava sulla punta delle scarpette, come una gattina – le calze della Santuzza, acqua o vento, non le ha viste altri che massaro Filippo l’ortolano; questa è la verità.
– Ci sono i diavoli per aria! diceva la Santuzza facen- dosi la croce coll’acqua santa. – Una giornata da far pec- cati!
La Zuppidda, lì vicino, abburattava avemarie, seduta sulle calcagna, e saettava occhiatacce di qua e di là, che pareva ce l’avesse con tutto il paese, e a quelli che vole- vano sentirla ripeteva: – Comare la Longa non ci viene in chiesa, eppure ci ha il marito in mare con questo tem- paccio! Poi non bisogna stare a cercare perché il Signo- re ci castiga! – Persino la madre di Menico stava in chie- sa, sebbene non sapesse far altro che veder volare le mosche!
– Bisogna pregare anche pei peccatori; rispondeva la Santuzza; le anime buone ci sono per questo.
– Sì, come se ne sta pregando la Mangiacarrubbe, col naso dentro la mantellina, e Dio sa che peccatacci fa fare ai giovanotti!
 Letteratura italiana Einaudi 32
 
Giovanni Verga - I Malavoglia
La Santuzza scuoteva il capo, e diceva che mentre si è in chiesa non bisogna sparlare del prossimo – «Chi fa l’oste deve far buon viso a tutti», rispose la Zuppidda, e poi all’orecchio della Vespa: – La Santuzza non vorreb- be si dicesse che vende l’acqua per vino; ma farebbe me- glio a non tenere in peccato mortale massaro Filippo l’ortolano, che ha moglie e figliuoli.
– Per me, rispose la Vespa, gliel’ho detto a don Giam- maria, che non voglio più starci fra le Figlie di Maria se ci lasciano la Santuzza per superiora.
– Allora vuol dire che l’avete trovato il marito? rispo- se la Zuppidda.
– Io non l’ho trovato il marito, saltò su la Vespa con tanto di pungiglione. Io non sono come quelle che si ti- rano dietro gli uomini anche in chiesa, colle scarpe ver- niciate, e quelli altri colla pancia grossa.
Quello della pancia grossa era Brasi, il figlio di pa- dron Cipolla, il quale era il cucco delle mamme e delle ragazze, perché possedeva vigne ed oliveti.
– Va a vedere se la paranza è bene ammarrata; gli dis- se suo padre facendosi la croce.
Ciascuno non poteva a meno di pensare che quell’ac- qua e quel vento erano tutt’oro per i Cipolla; così vanno le cose di questo mondo, che i Cipolla, adesso che ave- vano la paranza bene ammarrata, si fregavano le mani vedendo la burrasca; mentre i Malavoglia diventavano bianchi e si strappavano i capelli, per quel carico di lupi- ni che avevano preso a credenza dallo zio Crocifisso Campana di legno.
– Volete che ve la dica? saltò su la Vespa; la vera di- sgrazia è toccata allo zio Crocifisso che ha dato i lupini a credenza. «Chi fa credenza senza pegno, perde l’amico, la roba e l’ingegno».
Lo zio Crocifisso se ne stava ginocchioni a piè dell’al- tare dell’Addolorata, con tanto di rosario in mano, e in- tuonava le strofette con una voce di naso che avrebbe
 Letteratura italiana Einaudi 33
 
Giovanni Verga - I Malavoglia
toccato il cuore a satanasso in persona. Fra un’avemaria e l’altra si parlava del negozio dei lupini, e della Provvi- denza che era in mare, e della Longa che rimaneva con cinque figliuoli. – Al giorno d’oggi, disse padron Cipol- la, stringendosi nelle spalle, nessuno è contento del suo stato e vuol pigliare il cielo a pugni.
– Il fatto è, conchiuse compare Zuppiddu, che sarà una brutta giornata pei Malavoglia.
– Per me, aggiunse Piedipapera, non vorrei trovarmi nella camicia di compare Bastianazzo.
La sera scese triste e fredda; di tanto in tanto soffiava un buffo di tramontana, e faceva piovere una spruzzati- na d’acqua fina e cheta: una di quelle sere in cui, quan- do si ha la barca al sicuro, colla pancia all’asciutto sulla sabbia, si gode a vedersi fumare la pentola dinanzi, col marmocchio fra le gambe, e sentire le ciabatte della don- na per la casa, dietro le spalle. I fannulloni preferivano godersi all’osteria quella domenica che prometteva di durare anche il lunedì, e fin gli stipiti erano allegri della fiamma del focolare, tanto che lo zio Santoro, messo lì fuori colla mano stesa e il mento sui ginocchi, s’era tira- to un po’ in qua, per scaldarsi la schiena anche lui.
– E’ sta meglio di compare Bastianazzo, a quest’ora! ripeteva Rocco Spatu, accendendo la pipa sull’uscio.
E senza pensarci altro mise mano al taschino, e si la- sciò andare a fare due centesimi di limosina.
– Tu ci perdi la tua limosina a ringraziare Dio che sei al sicuro, gli disse Piedipapera; per te non c’è pericolo che abbi a fare la fine di compare Bastianazzo.
Tutti si misero a ridere della barzelletta, e poi stettero a guardare dall’uscio il mare nero come la sciara, senza dir altro.
– Padron ‘Ntoni è andato tutto il giorno di qua e di là, come avesse il male della tarantola, e lo speziale gli domandava se faceva la cura del ferro, o andasse a spas- so con quel tempaccio, e gli diceva pure: – Bella Provvi-
 Letteratura italiana Einaudi 34
 
Giovanni Verga - I Malavoglia
denza, eh! padron ‘Ntoni! Ma lo speziale è protestante ed ebreo, ognuno lo sapeva.
Il figlio della Locca, che era lì fuori colle mani in tasca perché non ci aveva un soldo, disse anche lui:
– Lo zio Crocifisso è andato a cercare padron ‘Ntoni con Piedipapera, per fargli confessare davanti a testimo- ni che i lupini glieli aveva dati a credenza.
– Vuol dire che anche lui li vede in pericolo colla
Provvidenza.
– Colla Provvidenza c’è andato anche mio fratello Me-
nico, insieme a compare Bastianazzo.
– Bravo! questo dicevamo, che se non torna tuo fra-
tello Menico tu resti il barone della casa.
– C’è andato perché lo zio Crocifisso voleva pagargli
la mezza giornata anche a lui, quando lo mandava colla paranza, e i Malavoglia invece gliela pagavano intiera; ri- spose il figlio della Locca senza capir nulla; e come gli altri sghignazzavano rimase a bocca aperta.
Sull’imbrunire comare Maruzza coi suoi figlioletti era andata ad aspettare sulla sciara, d’onde si scopriva un bel pezzo di mare, e udendolo urlare a quel modo trasa- liva e si grattava il capo senza dir nulla. La piccina pian- geva, e quei poveretti, dimenticati sulla sciara, a quell’ora, parevano le anime del purgatorio. Il piangere della bambina le faceva male allo stomaco, alla povera donna, le sembrava quasi un malaugurio; non sapeva che inventare per tranquillarla, e le cantava le canzonet- te colla voce tremola che sapeva di lagrime anche essa.
Le comari, mentre tornavano dall’osteria coll’orcioli- no dell’olio, o col fiaschetto del vino, si fermavano a ba- rattare qualche parola con la Longa senza aver l’aria di nulla, e qualche amico di suo marito Bastianazzo, com- par Cipolla, per esempio, o compare Mangiacarrubbe, passando dalla sciara per dare un’occhiata verso il mare, e vedere di che umore si addormentasse il vecchio bron- tolone, andavano a domandare a comare la Longa di suo
 Letteratura italiana Einaudi 35
 
Giovanni Verga - I Malavoglia
marito, e stavano un tantino a farle compagnia, fuman- dole in silenzio la pipa sotto il naso, o parlando sottovo- ce fra di loro. La poveretta, sgomenta da quelle attenzio- ni insolite, li guardava in faccia sbigottita, e si stringeva al petto la bimba, come se volessero rubargliela. Final- mente il più duro o il più compassionevole la prese per un braccio e la condusse a casa. Ella si lasciava condur- re, e badava a ripetere: – Oh! Vergine Maria! Oh! Ver- gine Maria! – I figliuoli la seguivano aggrappandosi alla gonnella, quasi avessero paura che rubassero qualcosa anche a loro. Mentre passavano dinanzi all’osteria, tutti gli avventori si affacciarono sulla porta, in mezzo al gran fumo, e tacquero per vederla passare come fosse già una cosa curiosa.
– Requiem eternam, biascicava sottovoce lo zio San- toro, quel povero Bastianazzo mi faceva sempre la ca- rità, quando padron ‘Ntoni gli lasciava qualche soldo in tasca.
La poveretta che non sapeva di essere vedova, balbet- tava: – Oh! Vergine Maria! Oh! Vergine Maria!
Dinanzi al ballatoio della sua casa c’era un gruppo di vicine che l’aspettavano, e cicalavano a voce bassa fra di loro. Come la videro da lontano, comare Piedipapera e la cugina Anna le vennero incontro, colle mani sul ven- tre, senza dir nulla. Allora ella si cacciò le unghie nei ca- pelli con uno strido disperato e corse a rintanarsi in ca- sa.
– Che disgrazia! dicevano sulla via. E la barca era ca- rica! Più di quarant’onze di lupini!
 Letteratura italiana Einaudi 36
 
Giovanni Verga - I Malavoglia
CAPITOLO 4
Il peggio era che i lupini li avevano presi a credenza, e lo zio Crocifisso non si contentava di «buone parole e mele fradicie», per questo lo chiamavano Campana di legno, perché non ci sentiva di quell’orecchio, quando lo volevano pagare con delle chiacchiere, e’ diceva che «alla credenza ci si pensa». Egli era un buon diavolac- cio, e viveva imprestando agli amici, non faceva altro mestiere, che per questo stava in piazza tutto il giorno, colle mani nelle tasche, o addossato al muro della chie- sa, con quel giubbone tutto lacero che non gli avreste dato un baiocco; ma aveva denari sin che ne volevano, e se qualcheduno andava a chiedergli dodici tarì glieli prestava subito, col pegno, perché «chi fa credenza sen- za pegno, perde l’amico, la roba e l’ingegno» a patto di averli restituiti la domenica, d’argento e colle colonne, che ci era un carlino dippiù, com’era giusto, perché «coll’interesse non c’è amicizia». Comprava anche la pe- sca tutta in una volta, con ribasso, e quando il povero diavolo che l’aveva fatta aveva bisogno subito di denari, ma dovevano pesargliela colle sue bilancie, le quali era- no false come Giuda, dicevano quelli che non erano mai contenti, ed hanno un braccio lungo e l’altro corto, co- me san Francesco; e anticipava anche la spesa per la ciurma, se volevano, e prendeva soltanto il denaro anti- cipato, e un rotolo di pane a testa, e mezzo quartuccio di vino, e non voleva altro, ché era cristiano e di quel che faceva in questo mondo avrebbe dovuto dar conto a Dio. Insomma era la provvidenza per quelli che erano in angustie, e aveva anche inventato cento modi di render servigio al prossimo, e senza essere uomo di mare aveva barche, e attrezzi, e ogni cosa, per quelli che non ne ave- vano, e li prestava, contentandosi di prendere un terzo della pesca, più la parte della barca, che contava come
 Letteratura italiana Einaudi 37
 
Giovanni Verga - I Malavoglia
un uomo della ciurma, e quella degli attrezzi, se voleva- no prestati anche gli attrezzi, e finiva che la barca si mangiava tutto il guadagno, tanto che la chiamavano la barca del diavolo – e quando gli dicevano perché non ci andasse lui a rischiare la pelle come tutti gli altri, che si pappava il meglio della pesca senza pericolo, risponde- va: – Bravo! e se in mare mi capita una disgrazia, Dio li- beri, che ci lascio le ossa, chi me li fa gli affari miei? – Egli badava agli affari suoi, ed avrebbe prestato anche la camicia; ma poi voleva esser pagato, senza tanti cristi; ed era inutile stargli a contare ragioni, perché era sordo, e per di più era scarso di cervello, e non sapeva dir altro che «Quel che è di patto non è d’inganno», oppure «Al giorno che promise si conosce il buon pagatore».
Ora i suoi nemici gli ridevano sotto il naso, a motivo di quei lupini che se l’era mangiati il diavolo; e gli tocca- va anche recitare il deprofundis per l’anima di Bastianaz- zo, quando si facevano le esequie, insieme con gli altri confratelli della Buona Morte, colla testa nel sacco.
I vetri della chiesetta scintillavano, e il mare era liscio e lucente, talché non pareva più quello che gli aveva ru- bato il marito alla Longa; perciò i confratelli avevano fretta di spicciarsi, e di andarsene ognuno pei propri af- fari, ora che il tempo s’era rimesso al buono.
Stavolta i Malavoglia erano là, seduti sulle calcagna, davanti al cataletto, e lavavano il pavimento dal gran piangere, come se il morto fosse davvero fra quelle quat- tro tavole, coi suoi lupini al collo, che lo zio Crocifisso gli aveva dati a credenza, perché aveva sempre conosciu- to padron ‘Ntoni per galantuomo; ma se volevano truf- fargli la sua roba, col pretesto che Bastianazzo s’era an- negato, la truffavano a Cristo, com’è vero Dio! ché quello era un credito sacrosanto come l’ostia consacrata, e quelle cinquecento lire ei l’appendeva ai piedi di Gesù crocifisso; ma santo diavolone! padron ‘Ntoni sarebbe andato in galera! La legge c’era anche a Trezza!
 Letteratura italiana Einaudi 38
 
Giovanni Verga - I Malavoglia
Intanto don Giammaria buttava in fretta quattro col- pi d’aspersorio sul cataletto, e mastro Cirino cominciava ad andare attorno per spegnere i lumi colla canna. I con- fratelli si affrettavano a scavalcare i banchi colle braccia in aria, per cavarsi il cappuccio, e lo zio Crocifisso andò a dare una presa di tabacco a padron ‘Ntoni, per fargli animo, che infine quando uno è galantuomo lascia buon nome e si guadagna il paradiso, – questo aveva detto a coloro che gli domandavano dei suoi lupini: – Coi Mala- voglia sto tranquillo perché son galantuomini e non vor- ranno lasciar compare Bastianazzo a casa del diavolo; padron ‘Ntoni poteva vedere coi suoi propri occhi se si erano fatte le cose senza risparmio, in onore del morto; e tanto costava la messa, tanto i ceri, e tanto il mortorio; – ei faceva il conto sulle grosse dita ficcate nei guanti di cotone, e i ragazzi guardavano a bocca aperta tutte quel- le cose che costavano caro, ed erano lì pel babbo: il cata- letto, i ceri, i fiori di carta; e la bambina, vedendo la lu- minaria, e udendo suonar l’organo, si mise a galloriare.
La casa del nespolo era piena di gente; e il proverbio dice: «triste quella casa dove ci è la visita pel marito!» Ognuno che passava, al vedere sull’uscio quei piccoli Malavoglia col viso sudicio e le mani nelle tasche, scrol- lava il capo e diceva:
– Povera comare Maruzza! ora cominciano i guai per la sua casa!
Gli amici portavano qualche cosa, com’è l’uso, pasta, ova, vino e ogni ben di Dio, che ci avrebbe voluto il cuor contento per mangiarsi tutto, e perfino compar Alfio Mosca era venuto con una gallina per mano. – Prendete queste qua, gnà Mena, diceva, che avrei voluto trovar- mici io al posto di vostro padre, vi giuro. Almeno non avrei fatto danno a nessuno, e nessuno avrebbe pianto.
La Mena, appoggiata alla porta della cucina, colla fac- cia nel grembiale, si sentiva il cuore che gli sbatteva e gli voleva scappare dal petto, come quelle povere bestie che
 Letteratura italiana Einaudi 39
 
Giovanni Verga - I Malavoglia
teneva in mano. La dote di Sant’Agata se n’era andata colla Provvidenza, e quelli che erano a visita nella casa del nespolo, pensavano che lo zio Crocifisso ci avrebbe messo le unghie addosso.
Alcuni se ne stavano appollaiati sulle scranne, e ripar- tivano senza aver aperto bocca, da veri baccalà che era- no; ma chi sapeva dir quattro parole, cercava di tenere uno scampolo di conversazione, per scacciare la malin- conia, e distrarre un po’ quei poveri Malavoglia i quali piangevano da due giorni come fontane. Compare Ci- polla raccontava che sulle acciughe c’era un aumento di due tarì per barile, questo poteva interessargli a padron ‘Ntoni, se ci aveva ancora delle acciughe da vendere; lui a buon conto se n’era riserbati un centinaio di barili; e parlavano pure di compare Bastianazzo, buon’anima, che nessuno se lo sarebbe aspettato, un uomo nel fiore dell’età, e che crepava di salute, poveretto!
C’era pure il sindaco, mastro Croce Callà «Baco da seta» detto anche Giufà, col segretario don Silvestro, e se ne stava col naso in aria, talché la gente diceva che stava a fiutare il vento per sapere da che parte voltarsi, e guardava ora questo ed ora quello che parlava, come se cercasse la foglia davvero, e volesse mangiarsi le parole, e quando vedeva ridere il segretario, rideva anche lui.
Don Silvestro per far ridere un po’ tirò il discorso sul- la tassa di successione di compar Bastianazzo, e ci ficcò così una barzelletta che aveva raccolta dal suo avvocato, e gli era piaciuta tanto, quando gliel’avevano spiegata bene, che non mancava di farla cascare nel discorso ogniqualvolta si trovava a visita da morto.
– Almeno avete il piacere di essere parenti di Vittorio Emanuele, giacché dovete dar la sua parte anche a lui!
E tutti si tenevano la pancia dalle risate, ché il prover- bio dice: «Né visita di morto senza riso, né sposalizio senza pianto».
La moglie dello speziale torceva il muso a quegli
 Letteratura italiana Einaudi 40
 
Giovanni Verga - I Malavoglia
schiamazzi, e stava coi guanti sulla pancia, e la faccia lunga, come si usa in città per quelle circostanze, che so- lo a guardarla la gente ammutoliva, quasi ci fosse il mor- to lì davanti, e per questo la chiamavano la Signora.
Don Silvestro faceva il gallo colle donne, e si muoveva ogni momento col pretesto di offrire le scranne ai nuovi arrivati, per far scricchiolare le sue scarpe verniciate. – Li dovrebbero abbruciare, tutti quelli delle tasse! bron- tolava comare Zuppidda, gialla come se avesse mangiato dei limoni, e glielo diceva in faccia a don Silvestro, quasi ei fosse quello delle tasse. Ella lo sapeva benissimo quel- lo che volevano certi mangiacarte che non avevano calze sotto gli stivali inverniciati, e cercavano di ficcarsi in ca- sa della gente per papparsi la dote e la figliuola: «Bella, non voglio te, voglio i tuoi soldi». Per questo aveva la- sciata a casa sua figlia Barbara. – Quelle facce lì non mi piacciono.
– A chi lo dite! esclamò padron Cipolla; a me mi scor- ticano vivo come san Bartolomeo.
– Benedetto Dio! esclamò mastro Turi Zuppiddu, mi- nacciando col pugno che pareva la malabestia del suo mestiere. Va a finire brutta, va a finire, con questi italia- ni!
– Voi state zitto! gli diede sulla voce comare Venera, ché non sapete nulla.
– Io dico quel che hai detto tu, che ci levano la cami- cia di dosso, ci levano! borbottò compare Turi, mogio mogio.
Allora Piedipapera, per tagliar corto, disse piano a padron Cipolla: – Dovreste pigliarvela voi, comare Bar- bara, per consolarvi; così la mamma e la figliuola non si darebbero più l’anima al diavolo.
– È una vera porcheria! esclamava donna Rosolina, la sorella del curato, rossa come un tacchino, e facendosi vento col fazzoletto; e se la prendeva con Garibaldi che metteva le tasse, e al giorno d’oggi non si poteva più vi-
 Letteratura italiana Einaudi 41
 
Giovanni Verga - I Malavoglia
vere, e nessuno si maritava più. – O a donna Rosolina cosa gliene importa oramai? susurrava Piedipapera. Donna Rosolina intanto raccontava a don Silvestro le grosse faccende che ci aveva per le mani: dieci canne di ordito sul telaio, i legumi da seccare per l’inverno, la conserva dei pomidoro da fare, che lei ci aveva un segre- to tutto suo per avere la conserva dei pomidoro fresca tutto l’inverno. – Una casa senza donna non poteva an- dare; ma la donna bisognava che avesse il giudizio nelle mani, come s’intendeva lei; e non fosse di quelle fra- schette che pensano a lisciarsi e nient’altro, «coi capelli lunghi e il cervello corto», ché allora un povero marito se ne va sott’acqua come compare Bastianazzo, buon’anima. – Beato lui! sospirava la Santuzza, è morto in un giorno segnalato, la vigilia dei Dolori di Maria Vergine, e prega lassù per noi peccatori, fra gli angeli e i santi del paradiso. «A chi vuol bene Dio manda pene». Egli era un bravo uomo, di quelli che badano ai fatti lo- ro, e non a dir male di questo e di quello, e peccare con- tro il prossimo, come tanti ce ne sono.
Maruzza allora, seduta ai piedi del letto, pallida e di- sfatta come un cencio messo al bucato, che pareva la Madonna Addolorata, si metteva a piangere più forte, col viso nel guanciale, e padron ‘Ntoni, piegato in due, più vecchio di cent’anni, la guardava, e la guardava, scrollando il capo, e non sapeva che dire, per quella grossa spina di Bastianazzo che ci aveva in cuore, come se lo rosicasse un pescecane.
– La Santuzza ci ha il miele in bocca! osservava coma- re Grazia Piedipapera.
– Per fare l’ostessa, rispose la Zuppidda, e’ s’ha ad es- sere così. «Chi non sa l’arte chiuda bottega, e chi non sa nuotare che si anneghi».
La Zuppidda ne aveva le tasche piene di quel fare me- lato della Santuzza, che persino la Signora si voltava a discorrere con lei, colla bocca stretta, senza badare agli
 Letteratura italiana Einaudi 42
 
Giovanni Verga - I Malavoglia
altri, con que’ guanti che pareva avesse paura di spor- carsi le mani, e stava col naso arricciato, come se tutte le altre puzzassero peggio delle sardelle, mentre chi puzza- va davvero era la Santuzza, di vino e di tante altre por- cherie, con tutto l’abitino color pulce che aveva indosso, e la medaglia di Figlia di Maria sul petto prepotente, che non voleva starci. Già se la intendevano fra di loro per- ché l’arte è parentela, e facevano denari allo stesso mo- do, gabbando il prossimo, e vendendo l’acqua sporca a peso d’oro, e se ne infischiavano delle tasse coloro!
– Metteranno pure la tassa sul sale! aggiunse compare Mangiacarrubbe. L’ha detto lo speziale che è stampato nel giornale. Allora di acciughe salate non se ne faranno più, e le barche potremo bruciarle nel focolare.
Mastro Turi il calafato stava per levare il pugno e in- cominciare: – Benedetto Dio! -; ma guardò sua moglie e si tacque mangiandosi fra i denti quel che voleva dire.
– Colla malannata che si prepara, aggiunse padron Cipolla, che non pioveva da santa Chiara, e se non fosse stato per l’ultimo temporale in cui si è persa la Provvi- denza, che è stata una vera grazia di Dio, la fame quest’inverno si sarebbe tagliata col coltello!
Ognuno raccontava i suoi guai, anche per conforto dei Malavoglia, che non erano poi i soli ad averne. «Il mondo è pieno di guai, chi ne ha pochi e chi ne ha as- sai», e quelli che stavano fuori nel cortile guardavano il cielo, perché un’altra pioggerella ci sarebbe voluta come il pane. Padron Cipolla lo sapeva lui perché non pioveva più come prima. – Non piove più perché hanno messo quel maledetto filo del telegrafo, che si tira tutta la piog- gia, e se la porta via. – Compare Mangiacarrubbe allora, e Tino Piedipapera rimasero a bocca aperta, perché giu- sto sulla strada di Trezza c’erano i pali del telegrafo; ma siccome don Silvestro cominciava a ridere, e a fare ah! ah! ah! come una gallina, padron Cipolla si alzò dal mu- ricciuolo infuriato e se la prese con gli ignoranti, che
 Letteratura italiana Einaudi 43
 
Giovanni Verga - I Malavoglia
avevano le orecchie lunghe come gli asini. – Che non lo sapevano che il telegrafo portava le notizie da un luogo all’altro; questo succedeva perché dentro il filo ci era un certo succo come nel tralcio della vite, e allo stesso mo- do si tirava la pioggia dalle nuvole, e se la portava lonta- no, dove ce n’era più di bisogno; potevano andare a do- mandarlo allo speziale che l’aveva detta; e per questo ci avevano messa la legge che chi rompe il filo del telegrafo va in prigione. Allora anche don Silvestro non seppe più che dire, e si mise la lingua in tasca.
– Santi del Paradiso! si avrebbero a tagliarli tutti quei pali del telegrafo, e buttarli nel fuoco! incominciò com- pare Zuppiddu, ma nessuno gli dava retta, e guardavano nell’orto, per mutar discorso.
– Un bel pezzo di terra! diceva compare Mangiacar- rubbe; quando è ben coltivato dà la minestra per tutto l’anno.
La casa dei Malavoglia era sempre stata una delle pri- me a Trezza; ma adesso colla morte di Bastianazzo, e ‘Ntoni soldato, e Mena da maritare, e tutti quei mangia- pane pei piedi, era una casa che faceva acqua da tutte le parti.
Infine cosa poteva valere la casa? Ognuno allungava il collo sul muro dell’orto, e ci dava una occhiata, per sti- marla così a colpo. Don Silvestro sapeva meglio di ogni altro come andassero le cose, perché le carte le aveva lui, alla segreteria di Aci Castello.
– Volete scommettere dodici tarì che non è tutt’oro quello che luccica, andava dicendo; e mostrava ad ognu- no il pezzo da cinque lire nuovo.
Ei sapeva che sulla casa c’era un censo di cinque tarì all’anno. Allora si misero a fare il conto sulle dita di quel che avrebbe potuto vendersi la casa, coll’orto, e tutto.
– Né la casa né la barca si possono vendere perché ci è su la dote di Maruzza, diceva qualchedun altro, e la gente si scaldava tanto che potevano udirli dalla camera
 Letteratura italiana Einaudi 44
 
Giovanni Verga - I Malavoglia
dove stavano a piangere il morto. – Sicuro! lasciò anda- re alfine don Silvestro come una bomba; c’è l’ipoteca dotale.
Padron Cipolla, il quale aveva scambiato qualche pa- rola con padron ‘Ntoni per maritare Mena con suo figlio Brasi, scrollava il capo e non diceva altro.
– Allora, aggiunse compare Cola, il vero disgraziato è lo zio Crocifisso che ci perde il credito dei suoi lupini.
Tutti si voltarono verso Campana di legno il quale era venuto anche lui, per politica, e stava zitto, in un cantuc- cio, a veder quello che dicevano, colla bocca aperta e il naso in aria, che sembrava stesse contando quante tego- le e quanti travicelli c’erano sul tetto, e volesse stimare la casa. I più curiosi allungavano il collo dall’uscio, e si am- miccavano l’un l’altro per mostrarselo a vicenda. – E’ pare l’usciere che fa il pignoramento! sghignazzavano.
Le comari che sapevano delle chiacchiere fra padron ‘Ntoni e compare Cipolla, dicevano che adesso bisogna- va farle passare la doglia, a comare Maruzza, e conchiu- dere quel matrimonio della Mena. Ma la Longa in quel momento ci aveva altro pel capo, poveretta.
Padron Cipolla voltò le spalle freddo freddo, senza dir nulla; e dopo che tutti se ne furono andati, i Malavo- glia rimasero soli nel cortile. – Ora, disse padron ‘Ntoni, siamo rovinati, ed è meglio per Bastianazzo che non ne sa nulla.
A quelle parole, prima Maruzza, e poi tutti gli altri tornarono a piangere di nuovo, e i ragazzi, vedendo piangere i grandi, si misero a piangere anche loro, seb- bene il babbo fosse morto da tre giorni. Il vecchio anda- va di qua e di là, senza sapere che facesse; Maruzza inve- ce non si muoveva dai piedi del letto, quasi non avesse più nulla da fare. Quando diceva qualche parola, ripete- va sempre, cogli occhi fissi, e pareva che non ci avesse altro in testa. – Ora non ho più niente da fare!
– No! rispose padron ‘Ntoni, no! ché bisogna pagare
 Letteratura italiana Einaudi 45
 
Giovanni Verga - I Malavoglia
il debito allo zio Crocifisso, e non si deve dire di noi che «il galantuomo come impoverisce diventa birbante».
E il pensiero dei lupini gli ficcava più dentro nel cuo- re la spina di Bastianazzo. Il nespolo lasciava cadere le foglie vizze, e il vento le spingeva di qua e di là pel corti- le.
– Egli è andato perché ce l’ho mandato io, ripeteva padron ‘Ntoni, come il vento porta quelle foglie di qua e di là, e se gli avessi detto di buttarsi dal fariglione con una pietra al collo, l’avrebbe fatto senza dir nulla. Alme- no è morto che la casa e il nespolo sino all’ultima foglia erano ancora suoi; ed io che son vecchio sono ancora qua. «Uomo povero ha i giorni lunghi».
Maruzza non diceva nulla, ma nella testa ci aveva un pensiero fisso, che la martellava, e le rosicava il cuore, di sapere cos’era successo in quella notte, che l’aveva sem- pre dinanzi agli occhi, e se li chiudeva le sembrava di ve- dere ancora la Provvidenza, là verso il Capo dei Mulini, dove il mare era liscio e turchino, e seminato di barche, che sembravano tanti gabbiani al sole, e si potevano contare ad una ad una, quella dello zio Crocifisso, l’altra di compare Barabba, la Concetta dello zio Cola, e la pa- ranza di padron Fortunato, che stringevano il cuore; e si udiva mastro Cola Zuppiddu il quale cantava a squarcia- gola, con quei suoi polmoni di bue, mentre picchiava colla malabestia, e l’odore del catrame che veniva dal greto, e la tela che batteva la cugina Anna sulle pietre del lavatoio, e si udiva pure Mena a piangere cheta cheta in cucina.
– Poveretta! mormorava il nonno, anche a te è crolla- ta la casa sul capo, e compare Fortunato se ne è andato freddo freddo, senza dir nulla.
E andava toccando ad uno ad uno gli arnesi che erano in mucchio in un cantuccio, colle mani tremanti, come fanno i vecchi; e vedendo Luca lì davanti, che gli aveva- no messo il giubbone del babbo, e gli arrivava alle calca-
 Letteratura italiana Einaudi 46
 
Giovanni Verga - I Malavoglia
gna, gli diceva: – Questo ti terrà caldo, quando verrai a lavorare; perché adesso bisogna aiutarci tutti per pagare il debito dei lupini.
Maruzza si tappava le orecchie colle mani per non sentire la Locca che si era appollaiata sul ballatoio, die- tro l’uscio, e strillava dalla mattina, con quella voce fessa di pazza, e pretendeva che le restituissero loro il suo fi- gliuolo, e non voleva sentir ragione.
– Fa così perché ha fame, disse infine la cugina Anna; adesso lo zio Crocifisso ce l’ha con tutti loro per quell’affare dei lupini, e non vuol darle più nulla. Ora vo a portarle qualche cosa, e allora se ne andrà.
La cugina Anna, poveretta, aveva lasciato la sua tela e le sue ragazze per venire a dare una mano a comare Ma- ruzza, la quale era come se fosse malata, e se l’avessero lasciata sola non avrebbe pensato più ad accendere il fuoco, e a mettere la pentola, che sarebbero tutti morti di fame. «I vicini devono fare come le tegole del tetto, a darsi l’acqua l’un l’altro». Intanto quei ragazzi avevano le labbra pallide dalla fame. La Nunziata aiutava anche lei, e Alessi, col viso sudicio dal gran piangere che aveva fatto vedendo piangere la mamma, teneva a bada i picci- ni, perché non le stessero sempre fra i piedi, come una nidiata di pulcini, ché la Nunziata voleva averle libere le mani, lei.
– Tu sai il fatto tuo! le diceva la cugina Anna; e la tua dote ce l’hai nelle mani, quando sarai grande.
 Letteratura italiana Einaudi 47
 
Giovanni Verga - I Malavoglia
CAPITOLO 5
La Mena non sapeva nulla che volessero maritarla con Brasi di padron Cipolla per far passare la doglia alla mamma, e il primo che glielo disse, qualche tempo do- po, fu compare Alfio Mosca, dinanzi al rastrello dell’or- to, che tornava allora da Aci Castello col suo carro tirato dall’asino. Mena rispondeva: – Non è vero, non è vero – ma si confondeva, e mentre egli andava spiegando il co- me e il quando l’aveva sentito dire dalla Vespa, in casa dello zio Crocifisso, tutt’a un tratto si fece rossa rossa.
Anche compare Mosca aveva un’aria stralunata, e ve- dendo in quel modo la ragazza, con quel fazzoletto nero che ci aveva al collo, se la prendeva coi bottoni del far- setto, si dondolava ora su di un piede ed ora su di un al- tro, e avrebbe pagato qualche cosa per andarsene. – Sentite, io non ci ho colpa, l’ho sentito dire nel cortile di Campana di legno, mentre stavo spaccando il carrubbo che fu schiantato dal temporale di Santa Chiara, vi ram- mentate? adesso lo zio Crocifisso mi fa fare le faccende di casa, perché non vuol più sentir parlare del figlio del- la Locca, dopo che l’altro fratello gli fece quel servizio che sapete col carico dei lupini. La Mena teneva in ma- no il nottolino del rastrello, ma non si risolveva ad apri- re. – E poi, se non è vero, perché vi fate rossa? Ella non lo sapeva, in coscienza, e girava e rigirava il nottolino. Quel cristiano lo conosceva soltanto di vista, e non sape- va altro. Alfio le andava snocciolando la litania di tutte le ricchezze di Brasi Cipolla, il quale, dopo compare Na- so il beccaio, passava pel più grosso partito del paese, e le ragazze se lo mangiavano cogli occhi. La Mena stava ad ascoltare con tanto d’occhi anche lei, e all’improvviso lo piantò con un bel saluto, e se ne entrò nell’orto. Alfio, tutto infuriato, corse a lagnarsi colla Vespa che gli dava a bere di tali bugie, per farlo litigare colla gente.
 Letteratura italiana Einaudi 48
 
Giovanni Verga - I Malavoglia
– A me l’ha detto lo zio Crocifisso; rispose la Vespa. Io non ne dico bugie!
– Bugie! bugie! borbottò lo zio Crocifisso. Io non vo- glio dannarmi l’anima per coloro! L’ho sentito dire con queste orecchie. Ho sentito pure che la Provvidenza è dotale, e che sulla casa c’è il censo di cinque tarì all’an- no.
– Si vedrà! si vedrà! un giorno o l’altro si vedrà se ne dite o non ne dite delle bugie, – seguitava la Vespa, don- dolandosi appoggiata allo stipite, colle mani dietro la schiena, e intanto lo guardava cogli occhi ladri. – Voi al- tri uomini siete tutti di una pasta, e non c’è da fidarsi.
Lo zio Crocifisso alle volte non ci sentiva, e invece di abboccar l’esca seguitò a saltar di palo in frasca, e a par- lare dei Malavoglia che badavano a maritarsi, ma a quel discorso delle quarant’onze non ci pensavano neppure.
– Eh! saltò su infine la Vespa, perdendo la pazienza, se dassero retta a voi, a maritarsi non ci penserebbe più nessuno!
– A me non me ne importa che si maritino. Io voglio la roba mia. Ma del resto non me ne importa.
– Se non ve ne importa a voi, c’è a chi gliene importa! sentite? Che non tutti pensano come voi, a rimandare le cose da oggi a domani!
– E tu che fretta hai?
– Pur troppo. Voi ci avete tempo, voi; ma se credete che gli altri vogliano far venire gli anni di San Giuseppe per maritarsi!...
– L’annata è scarsa, diceva Campana di legno, e non è tempo di pensare a queste cose.
La Vespa allora si appuntellò le mani sui fianchi, e sfoderò la lingua come un pungiglione.
– Ora sentite, che questa voglio dirvela! Alla fin fine la mia roba ce l’ho, e grazie a Dio non sono in istato di dover mendicare un marito. O che credete? E se non fosse che mi avevate messo quella pulce nell’orecchio,
 Letteratura italiana Einaudi 49
 
Giovanni Verga - I Malavoglia
colle vostre lusinghe, ne avrei trovato cento di mariti, e Vanni Pizzuto, e Alfio Mosca, e il cugino Cola, che mi stava cucito alla gonnella, prima di andar soldato, e non mi lasciava legare una calza. Tutti che friggevano d’im- pazienza, e non mi avrebbero menato tanto tempo pel naso, da Pasqua a Natale, come avete fatto voi!
Lo zio Crocifisso stavolta si mise la mano dietro l’orecchio, per sentirci, e cominciò a lisciarla con buone parole.
– Sì, lo so che sei una ragazza di giudizio, per questo ti voglio bene, e non sono come quelli che ti corrono dietro per acchiapparti la chiusa, che poi se la mange- rebbero all’osteria della Santuzza.
– Non è vero che mi volete bene, seguitava ella, re- spingendolo a gomitate, se fosse vero lo sapreste quel che dovete fare, e lo vedreste che non ci ho altro per il capo.
Ella gli voltava le spalle corrucciata, e senza avveder- sene andava stuzzicandolo coll’omero. – Ma di me a voi non ve ne importa! Lo zio si offese di quel sospetto in- giurioso. – Questo lo dici per farmi far peccato! comin- ciò a lamentarsi. Non gliene importava del sangue suo? perché infine ella era sangue suo, come la chiusa, che era stata sempre della famiglia, e ci sarebbe rimasta, se suo fratello, buon’anima non avesse pensato a maritarsi e a mettere al mondo la Vespa; e perciò ei l’aveva tenuta come la pupilla degli occhi suoi, e pensava sempre al suo bene. – Senti, le disse, ho pensato di darti il debito dei Malavoglia, in cambio della chiusa che sono qua- rant’onze, e colle spese e i frutti potrebbero arrivare a cinquanta, e c’è da papparsi la casa del nespolo, che per te ti giova meglio della chiusa.
– La casa del nespolo tenetevela voi! saltò su la Ve- spa. Io mi tengo la mia chiusa, e so io cosa devo farne!
Allora lo zio Crocifisso montò in bestia anche lui, e le disse che lo sapeva cosa voleva farne, che voleva farsela
 Letteratura italiana Einaudi 50
 
Giovanni Verga - I Malavoglia
mangiare da quel pezzente di Alfio Mosca, il quale le fa- ceva l’occhio di triglia per amor della chiusa, e non vole- va vederselo più per la casa e nel cortile, che alla fin fine ci aveva sangue nelle vene anche lui! – Sta a vedere che ora mi fate il geloso! esclamò la Vespa.
– Sicuro che son geloso! esclamò lo zio Crocifisso, ge- loso come una bestia! e voleva pagar cinque lire per far- gli rompere le ossa ad Alfio Mosca.
Ma lui non lo faceva perché era un cristiano col timo- re di Dio, e al giorno d’oggi chi è galantuomo è gabbato, ché la buona fede sta di casa in via dei minchioni, dove si vende la corda per impiccarsi, la prova era che aveva un bel passare e ripassare davanti la casa dei Malavoglia, che perfino la gente si metteva a ridere, e diceva che ei faceva il viaggio alla casa del nespolo come quelli che hanno fatto il voto alla Madonna dell’Ognina. I Malavo- glia lo pagavano a furia di sberrettate; e i ragazzi, appena lo vedevano spuntare in fondo alla stradicciuola, scap- pavano come se vedessero il ba-bau; ma sinora nessuno di loro gli parlava di quei denari dei lupini, e i Morti eran lì che venivano, mentre padron ‘Ntoni pensava a maritare la nipote.
Egli andava a sfogarsi con Piedipapera, il quale l’ave- va messo in quell’imbroglio, diceva agli altri; però gli al- tri dicevano che ci andava per fare l’occhiolino alla casa del nespolo, e la Locca che gironzava sempre da quelle parti, perché le avevano detto che il suo Menico era an- dato nella barca dei Malavoglia, e credeva che dovesse trovarlo ancora là, appena vedeva suo fratello Crocifis- so, levava le strida al pari di un uccellaccio di malaugu- rio, e gli smuoveva la bile anche lei. – Questa qui mi fa far peccato! borbottava Campana di legno.
– I Morti non sono ancora venuti, rispondeva Piedi- papera gesticolando; abbiate pazienza. Volete succhiar- gli il sangue a padron ‘Ntoni? Già non avete perso nulla, perché i lupini erano tutti fradici, lo sapete!
 Letteratura italiana Einaudi 51
 
Giovanni Verga - I Malavoglia
Ei non sapeva nulla; sapeva soltanto che il sangue suo era nelle mani di Dio. E i ragazzi dei Malavoglia non osavano giocare sul ballatoio quando egli passava da- vanti alla porta di Piedipapera.
E se incontrava Alfio Mosca, col carro dell’asino, che gli faceva il berretto anche lui, colla faccia tosta, si senti- va bollire il sangue, per la gelosia della chiusa. – Mi uc- cella la nipote per portarmi via la chiusa! brontolava con Piedipapera. Un fannullone! che non sa far altro che an- dare attorno col carro dell’asino, e non possiede altro. Un morto di fame! Un birbante che le dà ad intendere d’essere innamorato del suo grugno di porco, a quella brutta strega di mia nipote, per amor della roba.
E quando non aveva altro da fare andava a piantarsi davanti all’osteria della Santuzza, accanto allo zio Santo- ro, che sembrava un altro poverello come lui, e non ci andava per spendere un soldo di vino, ma si metteva a guaiolare come lo zio Santoro, tale quale come se chie- desse la limosina anch’esso; e gli diceva: – Sentite, com- pare Santoro, se vedete da queste parti mia nipote la Ve- spa, quando Alfio Mosca viene a portare il carico del vino a vostra figlia la Santuzza, state a vedere cosa fanno fra di loro; – e lo zio Santoro col rosario in mano e gli occhi spenti, gli diceva di sì, che non dubitasse, che era lì per questo, e non passava una mosca che ei non lo sa- pesse; tanto che sua figlia Mariangela gli diceva: – A voi cosa ve ne importa? perché state a mischiarvi nei fatti di Campana di legno? Già un soldo, che è un soldo, non lo spende all’osteria, e sta davanti all’uscio per niente.
Però Alfio Mosca non ci pensava nemmeno alla Ve- spa, e se ci aveva qualcheduna per la testa, era piuttosto comare Mena di padron ‘Ntoni, che la vedeva ogni gior- no nel cortile o sul ballatoio, o allorché andava a gover- nare le bestie nel pollaio, e se udiva chiocciare le due galline che le aveva regalato si sentiva una certa cosa dentro di sé, e gli sembrava che ci stesse lui in persona
 Letteratura italiana Einaudi 52
 
Giovanni Verga - I Malavoglia
nel cortile del nespolo, e se non fosse stato un povero carrettiere dal carro dell’asino, avrebbe voluto chiedere in moglie la Sant’Agata, e portarsela via nel carro dell’asino. Come pensava a tutto ciò si sentiva in testa tante cose da dirle, e quando poi la vedeva non sapeva come muover la lingua, e guardava il tempo che faceva, e le parlava del carico di vino che aveva preso per la Santuzza, e dell’asino che portava quattro quintali me- glio di un mulo, povera bestia.
Mena l’accarezzava colla mano, la povera bestia, ed Alfio sorrideva come se gliele facessero a lui quelle ca- rezze. – Ah! se il mio asino fosse vostro, comare Mena! – Mena crollava il capo e il seno le si gonfiava pensando che sarebbe stato meglio se i Malavoglia avessero fatto i carrettieri, ché il babbo non sarebbe morto a quel mo- do.
– «Il mare è amaro, ripeteva, ed il marinaro muore in mare».
Alfio che aveva fretta d’andare a scaricare il vino della Santuzza, non sapeva risolversi a partire, e rimaneva a chiacchierare della bella cosa che era il fare l’oste, un mestiere col quale si ha sempre il suo guadagno, e se au- menta il prezzo del mosto basta crescere l’acqua nei ba- rili. – Lo zio Santoro si è fatto ricco in tal modo, ed ora chiede l’elemosina per passatempo.
– E voi ci guadagnate bene, coi carichi del vino? do- mandò la Mena.
– Sì, nell’estate, quando si può andare anche di notte; allora mi busco una bella giornata. Questa povera bestia se lo guadagna il pane. Quando ci avrò messi da parte un po’ di soldi comprerò un mulo, e potrò tirarmi su a fare il carrettiere davvero, come compare Cinghialenta.
La ragazza era tutta intenta a quello che diceva com- pare Alfio, e intanto l’ulivo grigio stormiva come se pio- vesse, e seminava la strada di foglioline secche accartoc- ciate. – Ecco che se ne viene l’inverno, e tutto ciò non si
 Letteratura italiana Einaudi 53
 
Giovanni Verga - I Malavoglia
potrà fare prima dell’estate, osservò compar Alfio. Mena cogli occhi seguiva l’ombra delle nuvole che correva per i campi, come fosse l’ulivo grigio che si dileguasse; così correvano i pensieri della sua testa, e gli disse: – Sapete, compare Alfio, di quella storia del figlio di padron For- tunato Cipolla non ce n’è nulla, perché prima dobbiamo pagare il debito dei lupini.
– Io ci ho piacere, rispose Mosca, ché così non ve ne andate dal vicinato.
– Ora poi che torna ‘Ntoni da soldato, col nonno e tutti gli altri, ci aiuteremo per pagare il debito. La mam- ma ha preso della tela da tessere per la Signora.
– Bel mestiere anche quello dello speziale! osservò Mosca.
In questa spuntò nella viottola comare Venera Zup- pidda, col fuso in mano. – Oh! Dio! esclamò Mena, vien gente! e scappò dentro.
Alfio frustò l’asino, e se ne voleva andare anche lui.
– Oh compare Alfio, che fretta avete? gli disse la Zup- pidda; volevo domandarvi se il vino che portate alla Santuzza è della stessa botte di quello della settimana scorsa.
– Io non lo so; il vino me lo danno nei barili.
– Aceto da fare l’insalata! rispose la Zuppidda, un ve- ro veleno; così si è fatta ricca la Santuzza, e onde gabba- re il mondo si è messo sul petto l’abitino di Figlia di Ma- ria. Belle cose che copre quell’abitino! Al giorno d’oggi per andare avanti bisogna fare quel mestiere là; se no si va indietro al modo dei gamberi, come i Malavoglia. Ora hanno pescato la Provvidenza, lo sapete?
– No, io non ci sono stato qui; ma comare Mena non sapeva nulla.
– Hanno portato adesso la notizia, e padron ‘Ntoni è corso verso il Rotolo, per vederla che stanno rimor- chiandola verso il paese, e pareva che ci avesse le gambe nuove, il vecchio. Adesso colla Provvidenza i Malavoglia
 Letteratura italiana Einaudi 54
 
Giovanni Verga - I Malavoglia
potranno tirarsi su un’altra volta, e la Mena sarà di nuo- vo un bel partito.
Alfio non rispose, perché la Zuppidda lo guardava fisso, co’ suoi occhietti gialli, e disse che aveva fretta di andare a consegnare il vino alla Santuzza. – A me non vuole dir nulla! borbottò la Zuppidda. Come se non li avessi visti co’ miei occhi. Vogliono nascondere il sole colla rete.
La Provvidenza l’avevano rimorchiata a riva tutta sconquassata, così come l’avevano trovata di là dal Capo dei Mulini, col naso fra gli scogli, e la schiena in aria. In un momento era corso sulla riva tutto il paese, uomini e donne, e padron ‘Ntoni, mischiato nella folla, guardava anche lui, come gli altri curiosi. Alcuni davano pure un calcio nella pancia della Provvidenza, per far suonare com’era fessa, quasi non fosse più di nessuno, e il pove- retto si sentiva quel calcio nello stomaco. – Bella provvi- denza che avete! gli diceva don Franco, il quale era ve- nuto in maniche di camicia, e col cappellaccio in testa, a dare un’occhiata anche lui, fumando la sua pipa.
– Questa ora è buona da ardere, conchiuse padron Fortunato Cipolla; e compare Mangiacarrubbe, il quale era pratico del mestiere, disse pure che la barca aveva dovuto sommergersi tutt’a un tratto, e senza che chi c’era dentro avesse avuto tempo di dire «Cristo aiuta- mi!» perché il mare aveva scopato vele, antenne, remi e ogni cosa; e non aveva lasciato un cavicchio di legno che tenesse fermo.
– Questo era il posto del babbo, dove c’è la forcola nuova, diceva Luca il quale s’era arrampicato sulla spon- da, e qui sotto c’erano i lupini.
Ma di lupini non ne rimaneva uno solo, ché il mare aveva tutto lavato e ripulito. Per questo Maruzza non si era mossa di casa, e non voleva più vedere la Provviden- za finché ci aveva gli occhi aperti.
– La pancia è buona, e se ne può ancora fare qualche
 Letteratura italiana Einaudi 55
 
Giovanni Verga - I Malavoglia
cosa, sentenziò alfine mastro Zuppiddu il calafato, e da- va anche lui dei calci coi suoi piedacci nella Provvidenza. Con quattro lapazze ve la metto in mare un’altra volta. Non sarà più una barca che potrà resistere al mare gros- so, un’ondata di fianco la sfonderebbe come una botte fradicia. Ma per la pesca di scoglio, e per la buona sta- gione potrà servire ancora. Padron Cipolla, compare Mangiacarrubbe, e compare Cola stavano ad ascoltare senza dir nulla.
– Sì, conchiuse infine padron Fortunato gravemente. Piuttosto che buttarla sul fuoco...
– Io ci ho piacere! diceva lo zio Crocifisso ch’era lì anche lui a vedere, colle mani dietro la schiena. Siamo cristiani, e bisogna godere del bene altrui; il proverbio dice: «Augura bene al tuo vicino, ché qualche cosa te ne viene».
I ragazzi s’erano istallati nella Provvidenza insieme agli altri monelli che volevano arrampicarvisi anche lo- ro. – Quando avremo rattoppata per bene la Provviden- za, diceva Alessi, sarà come la Concetta dello zio Cola; – e si davano un gran da fare e sbuffavano e si affannava- no a tirare e a spingere anche loro la barca davanti alla porta di mastro Zuppiddu il calafato, dove c’erano i sas- si grossi per tener su le barche, e il ramaiuolo pel catra- me, e una catasta di coste e di fasciame appoggiate al muro.
Alessi era sempre accapigliato coi ragazzi che avreb- bero voluto montare nella barca, e aiutare a soffiare nel fuoco sotto la caldaia della pece anche loro, e quando le buscava minacciava piagnucolando:
– Ora che viene mio fratello ‘Ntoni da soldato!...
Infatti ‘Ntoni s’era fatto mandare le carte, e aveva ot- tenuto il suo congedo, sebbene don Silvestro il segreta- rio avesse assicurato che se ci stava altri sei mesi a fare il soldato, avrebbe liberato suo fratello Luca dalla leva. Ma ‘Ntoni non voleva starci più nemmeno sei giorni, ora
 Letteratura italiana Einaudi 56
 
Giovanni Verga - I Malavoglia
che gli era morto il padre; Luca avrebbe fatto come lui, che s’era pianta la sua disgrazia laggiù dove si trovava, e avrebbe voluto non far più niente, quando gli recarono la notizia del babbo, se non fosse stato per quei cani di superiori.
– Per me, disse Luca, ci vado volentieri a fare il solda- to, in cambio di ‘Ntoni. Così, come tornerà lui, potrete mettere in mare la Provvidenza, e non ci sarà più biso- gno di nessuno.
– Questo è proprio un Malavoglia nato sputato! os- servava padron ‘Ntoni gongolante. Tutto suo padre Ba- stianazzo, che aveva un cuore grande come il mare, e buono come la misericordia di Dio.
Una sera, dopo che tornarono le barche dal mare, pa- dron ‘Ntoni arrivò in casa trafelato, e disse: – C’è qui la lettera; me l’ha data or ora compare Cirino, mentre an- davo a portare le nasse in casa dei Pappafave. – La Lon- ga si fece bianca come un fazzoletto, dalla contentezza, e corsero tutti in cucina a veder la lettera.
‘Ntoni arrivò col berretto sull’orecchio, e la camicia colle stelle, che la mamma non sapeva saziarsi di toccar- gliela, e gli andava dietro in mezzo a tutti i parenti e gli amici, mentre tornavano dalla stazione; in un momento la casa e il cortile si riempirono di gente, come quando era morto Bastianazzo, tempo addietro, che nessuno ci pensava più. A certe cose ci pensano sempre soltanto i vecchi, quasi fosse stato ieri – tanto che la Locca era sempre lì davanti alla casa dei Malavoglia, seduta contro il muro, ad aspettare Menico, e voltava il capo di qua e di là per la straduccia, ad ogni passo che sentiva.
 Letteratura italiana Einaudi 57
 
Giovanni Verga - I Malavoglia
CAPITOLO 6
‘Ntoni era arrivato in giorno di festa, e andava di por- ta in porta a salutare i vicini e i conoscenti, sicché tutti stavano a guardarlo dove passava; gli amici gli facevano codazzo, e le ragazze si affacciavano dalle finestre; ma la sola che non si vedesse era Sara di comare Tudda.
– Se n’è andata ad Ognina con suo marito, gli disse la Santuzza. Ha sposato Menico Trinca, il quale era vedo- vo con sei figliuoli, ma è ricco come un maiale. Si è mari- tata che non era compiuto il mese dacché a Menico Trinca gli era morta la prima moglie, e il letto era ancora caldo, Dio liberi!
– Uno che è vedovo è come uno che vada soldato, ag- giunse la Zuppidda. «Amore di soldato poco dura, a tocco di tamburo addio signora». E poi, s’era persa la Provvidenza.
Comare Venera, la quale era alla stazione, quando era partito ‘Ntoni di padron ‘Ntoni, per vedere se Sara di comare Tudda fosse andata a salutarlo, ché li aveva visti parlare dal muro della vigna, voleva godersi la faccia che avrebbe fatto ‘Ntoni a quella notizia. Ma era passato del tempo anche per cotesto, e si suol dire «lontan dagli oc- chi, lontan dal cuore». ‘Ntoni ora portava il berretto sull’orecchio. – Compare Menico vuol morire becco! disse egli per consolarsi, e questo le piacque, alla Man- giacarrubbe, che l’aveva chiamato «cetriolo» ed ora ve- deva che era un bel cetriolo, e l’avrebbe barattato volen- tieri con quel disutilaccio di Rocco Spatu, il quale non valeva niente, e l’aveva preso perché non c’era altri.
– A me non mi piacciono quelle fraschette che fanno all’amore con due o tre per volta, disse la Mangiacarrub- be, tirandosi sul mento le cocche del fazzoletto da testa, e facendo la madonnina. Se volessi bene ad uno, non vorrei cambiarlo nemmeno per Vittorio Emanuele, o Garibaldi, vedete!
 Letteratura italiana Einaudi 58
 
Giovanni Verga - I Malavoglia
– Lo so a chi volete bene! disse ‘Ntoni col pugno sul fianco.
– No che non lo sapete, compare ‘Ntoni, e vi hanno detto delle chiacchiere. Se qualche volta poi passate dal- la mia porta, vi racconterò ogni cosa.
– Ora che la Mangiacarrubbe ha messo gli occhi ad- dosso a ‘Ntoni di padron ‘Ntoni, la sarà una provviden- za per la cugina Anna, diceva comare Venera.
‘Ntoni se ne andò tutto borioso, dondolandosi sui fianchi, con un codazzo di amici, e avrebbe voluto che tutti i giorni fosse domenica, per menare a spasso la sua camicia colle stelle; quel dopopranzo si divertirono a prendersi a pugni con compare Pizzuto, il quale non aveva paura nemmeno di Dio, sebbene non avesse fatto il soldato, e andò a rotolare per terra davanti all’osteria, col naso in sangue; ma Rocco Spatu invece fu più forte, e si mise ‘Ntoni sotto i piedi.
– Per la madonna! esclamarono quelli che stavano a vedere. Quel Rocco è forte come mastro Turi Zuppid- du. Se volesse lavorare se lo buscherebbe il pane!
– Io le mie devozioni so dirmele con questo qui! dice- va Pizzuto mostrando il rasoio, per non darsi vinto.
Insomma ‘Ntoni si divertì tutta la giornata; però la se- ra, mentre stavano attorno al desco a chiacchierare, e la mamma gli domandava di questo e di quello, e i ragazzi, mezzo addormentati, lo stavano a guardare con tanto d’occhi, e Mena gli toccava il berretto e la camicia colle stelle, per vedere com’eran fatti, il nonno gli disse che gli aveva trovato d’andare a giornata nella paranza di compar Cipolla, con una bella paga.
– Li ho presi per carità, diceva padron Fortunato a chi voleva sentirlo, seduto davanti alla bottega del bar- biere. Li ho presi per non dir di no, quando padron ‘Ntoni è venuto a dirmi, sotto l’olmo, se ci avessi biso- gno di uomini per la paranza. Di uomini io non ne ho mai bisogno; ma «carcere, malattie, e necessità, si cono-
 Letteratura italiana Einaudi 59
 
Giovanni Verga - I Malavoglia
sce l’amistà»; con padron ‘Ntoni poi, che è tanto vec- chio, ci si perde quel che gli si dà!...
– È vecchio ma sa il mestiere, rispose Piedipapera; non ce li perdete i danari; e suo nipote poi è un ragazzo che tutti ve lo ruberebbero.
– Quando mastro Turi avrà messo in ordine la Provvi- denza, armeremo la nostra barca, e non avremo più biso- gno d’andare a giornata; diceva padron ‘Ntoni.
La mattina, quando egli andò a svegliare il nipote, ci volevano due ore per l’alba, e ‘Ntoni avrebbe preferito starsene ancora un po’ sotto le coperte; allorché uscì fuori nel cortile sbadigliando, il Tre bastoni era ancora alto verso l’Ognina, colle gambe in aria, la Puddara luc- cicava dall’altra parte, e il cielo formicolava di stelle, che parevano le monachine quando corrono sul fondo nero della padella. – È la stessa cosa come quand’ero soldato, che suonava la diana nei traponti, borbottava ‘Ntoni. Allora non valeva la pena di tornare a casa!
– Sta zitto, ché il nonno è lì a mettere in ordine gli at- trezzi, e si è alzato un’ora prima di noi, gli rispose Alessi. Ma Alessi era un ragazzo che somigliava tutto a suo pa- dre Bastianazzo, buon’anima. Il nonno colla lanterna andava e veniva pel cortile; fuori si udiva passare la gen- te che andava al mare, e passava a picchiare di porta in porta, per chiamare i compagni. Però, come giunsero sul lido, davanti al mare nero, dove si specchiavano le stelle, e che russava lento sul greto, e si vedevano qua e là le lanterne delle altre barche, anche ‘Ntoni si sentì al- largare il cuore.
– Ah! esclamò stirandosi le braccia. È una bella cosa tornare a casa sua. Questa marina qui mi conosce. – Già padron ‘Ntoni diceva sempre che un pesce fuori dell’ac- qua non sa starci, e chi è nato pesce il mare l’aspetta.
Nella paranza lo canzonavano perché la Sara l’aveva piantato, mentre serravano le vele, e la Carmela vogava in tondo lenta lenta, lasciandosi dietro le reti come la co-
 Letteratura italiana Einaudi 60
 
Giovanni Verga - I Malavoglia
da di un serpente. – «Carne di porco ed uomini di guer- ra durano poco», dice il proverbio, per questo Sara ti ha piantato.
– «Allora la donna è fedele ad uno, quando il turco si fa cristiano»; aggiunse lo zio Cola.
– Delle innamorate ne ho quante ne voglio, rispose ‘Ntoni; a Napoli mi correvano dietro come i cagnolini.
– A Napoli ci avevi il vestito di panno, e il berretto collo scritto, e le scarpe ai piedi, disse Barabba.
– Che vi son delle belle ragazze come qui, a Napoli?
– Le belle ragazze di qui non sono degne di portargli le scarpe, a quelle di Napoli. Io ne avevo una colla veste di seta, e nastri rossi nei capelli, il corsetto ricamato, e le spalline d’oro come quelle del comandante. Un bel pez- zo di ragazza così, che portava a spasso i bambini dei pa- droni, e non faceva altro.
– Bello stare deve essere da quelle parti! osservò Ba- rabba.
– A voi di sinistra! fermi i remi! gridò padron ‘Ntoni.
– Sangue di Giuda! che mi fate andare la paranza sul- le reti! cominciò a strillare lo zio Cola al timone. La vo- lete finire colle chiacchiere; stiamo qui a grattarci la pan- cia, o a fare il mestiere?
– È la maretta che ci accula; disse ‘Ntoni.
– Staglia da quella parte, figlio di porco, gli gridò Ba- rabba; colle regine che ci hai in testa ci fai perdere la giornata!
– Sacramento! rispose allora ‘Ntoni col remo in aria, se lo dici un’altra volta, te lo do sulla testa.
– Che novità è questa? saltò su lo zio Cola dal timone, l’hai imparato da soldato, che non si può dire più una parola?
– Allora me ne vado; rispose ‘Ntoni.
– E tu vattene, che coi suoi denari padron Fortunato ne troverà un altro.
– «Al servo pazienza, al padrone prudenza» disse pa- dron ‘Ntoni.
 Letteratura italiana Einaudi 61
 
Giovanni Verga - I Malavoglia
‘Ntoni continuò a remare brontolando, perché non poteva andarsene a piedi, e compare Mangiacarrubbe, per metter la pace, disse che era ora di far colazione.
In quel momento spuntava il sole, e un sorso di vino si beveva volentieri, pel fresco che s’era messo. Allora quei ragazzi si misero a lavorare di mascelle, col fiasco fra le gambe, mentre la paranza mareggiava adagio ada- gio fra il largo cerchio dei sugheri.
– Una pedata per di dietro a chi parla per il primo! disse lo zio Cola.
Per non buscarsi la pedata tutti si misero a masticare come buoi, guardando le onde che venivano dal largo, e si rotolavano senza spuma, quelle otri verdi che in un giorno di sole fanno pensare al cielo nero e al mare color di lavagna.
– Padron Cipolla le lascerà correre quattro bestem- mie stasera; saltò su lo zio Cola; ma non ci abbiamo che fare. Col mare fresco non se ne piglia pesci.
Prima compare Mangiacarrubbe gli sferrò una peda- ta, perché lo zio Cola che aveva fatta la legge aveva par- lato pel primo; e poi rispose: – Intanto ora che siamo qui, aspettiamo a tirare le reti.
– La maretta viene dal largo, e a noi ci giova; aggiunse padron ‘Ntoni.
– Ahi! borbottava intanto lo zio Cola.
Ora che il silenzio era rotto, Barabba chiese a ‘Ntoni Malavoglia: – Me lo dai un mozzicone di sigaro?
– Non ne ho, rispose ‘Ntoni, senza pensare più alla quistione di poco prima, ma te ne darò mezzo del mio.
Gli uomini della paranza, seduti sul fondo, colla schiena contro il banco e le mani dietro il capo, cantava- no delle canzonette, ognuno per suo conto, adagio ada- gio, per non addormentarsi, che infatti socchiudevano gli occhi sotto il sole lucente; e Barabba faceva scoppiet- tare le dita, come i cefali sguizzavano fuori dell’acqua.
– Essi non hanno nulla da fare, diceva ‘Ntoni, e si di- vertono a saltare.
 Letteratura italiana Einaudi 62
 
Giovanni Verga - I Malavoglia
– Buono questo sigaro! rispose Barabba, ne fumavi a Napoli, di questi?
– Sì, ne fumavo tanti.
– Però i sugheri cominciano ad affondare, osservò compare Mangiacarrubbe.
– Lo vedi dove si è persa la Provvidenza con tuo pa- dre? disse Barabba; laggiù al Capo, dove c’è l’occhio del sole su quelle case bianche, e il mare sembra tutto d’oro.
– Il mare è amaro e il marinaro muore in mare; rispo- se ‘Ntoni.
Barabba gli passò il suo fiasco, e dopo si misero a brontolare sottovoce dello zio Cola, il quale era un cane per gli uomini della paranza, quasi padron Cipolla fosse là presente, a vedere quel che facevano e quel che non facevano.
– Tutto per fargli credere che senza di lui la paranza non andrebbe, aggiunse Barabba. Sbirro!
– Ora gli dirà che il pesce l’ha preso lui, per l’abilità sua, con tutto il mare fresco. Guarda come affondano le reti, i sugheri non si vedono più.
– O ragazzi! gridò lo zio Cola, vogliamo tirare le reti? perché se ci arriva la maretta ce le strappa di mano.
– Ohi! oohi! cominciarono a vociare gli uomini della ciurma passandosi la fune.
– San Francesco! esclamava lo zio Cola, ei non par ve- ro che abbiamo preso tutta questa grazia di Dio, colla maretta.
Le reti formicolavano e scintillavano al sole a misura che s’affacciavano dall’acqua, e tutto il fondo della pa- ranza sembrava pieno d’argento vivo. – Padron Fortu- nato ora sarà contento, mormorò Barabba, tutto rosso e sudato, e non ci rinfaccerà quei tre carlini che ci dà per la giornata.
– Questo ci tocca a noi! aggiunse ‘Ntoni, a romperci la schiena per gli altri; e poi quando abbiamo messo as- sieme un po’ di soldi, viene il diavolo e se li mangia.
 Letteratura italiana Einaudi 63
 
Giovanni Verga - I Malavoglia
– Di che ti lagni? gli disse il nonno, non te la dà la tua giornata compare Fortunato?
I Malavoglia si arrabattavano in tutti i modi per far quattrini. La Longa prendeva qualche rotolo di tela da tessere, e andava anche al lavatoio per conto degli altri; padron ‘Ntoni coi nipoti s’erano messi a giornata, s’aiu- tavano come potevano, e se la sciatica piegava il vecchio come un uncino, rimaneva nel cortile a rifar le maglie al- le reti, a raccomodar nasse, e mettere in ordine degli at- trezzi, ché era pratico di ogni cosa del mestiere. Luca andava a lavorare nel ponte della ferrovia, per cinquanta centesimi al giorno, sebbene suo fratello ‘Ntoni dicesse che non bastavano per le camicie che sciupava a traspor- tar sassi nel corbello; ma Luca non badava che si sciupa- va anche le spalle, e Alessi andava a raccattar dei gambe- ri lungo gli scogli, o dei vermiciattoli per l’esca, che si vendevano a dieci soldi il rotolo, e alle volte arrivava si- no all’Ognina e al Capo dei Mulini, e tornava coi piedi in sangue. Ma compare Zuppiddu si prendeva dei bei soldi ogni sabato, per rabberciare la Provvidenza, e ce ne volevano delle nasse da acconciare, dei sassi della ferro- via, dell’esca a dieci soldi, e della tela da imbiancare, coll’acqua sino ai ginocchi e il sole sulla testa, per fare quarant’onze! I Morti erano venuti, e lo zio Crocifisso non faceva altro che passeggiare per la straduccia, colle mani dietro la schiena, che pareva il basilisco.
– Questa è storia che va a finire coll’usciere! andava dicendo lo zio Crocifisso con don Silvestro e con don Giammaria il vicario.
– D’usciere non ci sarà bisogno, zio Crocifisso, gli ri- spose padron ‘Ntoni quando venne a sapere quello che andava dicendo Campana di legno. I Malavoglia sono stati sempre galantuomini, e non hanno avuto bisogno d’usciere.
– A me non me ne importa; rispose lo zio Crocifisso colle spalle al muro, sotto la tettoia del cortile, mentre
 Letteratura italiana Einaudi 64
 
Giovanni Verga - I Malavoglia
stavano accatastando i suoi sarmenti: Io non so altro che devo esser pagato.
Finalmente, per intromissione del vicario, Campana di legno si contentò di aspettare a Natale ad esser paga- to, prendendosi per frutti quelle settantacinque lire che Maruzza aveva raccolto soldo a soldo in fondo alla calza nascosta sotto il materasso.
– Ecco com’è la cosa! borbottava ‘Ntoni di padron ‘Ntoni; lavoriamo notte e giorno per lo zio Crocifisso. Quando abbiamo messo insieme una lira, se la prende Campana di legno.
Il nonno, colla Maruzza, si consolavano a far castelli in aria per l’estate, quando ci sarebbero state le acciughe da salare, e i fichidindia a dieci un grano, e facevano dei grandi progetti d’andare alla tonnara, e per la pesca del pesce spada, dove si buscava una buona giornata, e in- tanto mastro Turi avrebbe messo in ordine la Provviden- za. I ragazzi stavano attenti, col mento in mano, a quei discorsi che si facevano sul ballatoio, o dopo cena; ma ‘Ntoni che veniva da lontano, e il mondo lo conosceva meglio degli altri, si annoiava a sentir quelle chiacchiere, e preferiva andarsene a girandolare attorno all’osteria, dove c’era tanta gente che non faceva nulla, e anche lo zio Santoro, il quale era il peggio che ci potesse essere, faceva quel mestiere leggiero di stendere la mano a chi passava, e biascicare avemarie; o se ne andava da com- pare Zuppiddu, col pretesto di vedere a che stato fosse la Provvidenza, per far quattro chiacchiere con Barbara, la quale veniva a metter frasche sotto il calderotto della pece, quando c’era compare ‘Ntoni.
– Voi siete sempre in faccende, comare Barbara, le di- ceva ‘Ntoni, e siete il braccio destro della casa; per que- sto vostro padre non vi vuol maritare.
– Non mi vuol maritare con quelli che non fanno per me, – rispondeva Barbara, «pari con pari e statti coi tuoi».
 Letteratura italiana Einaudi 65
 
Giovanni Verga - I Malavoglia
– Io ci starei anch’io coi vostri, per la madonna! se vo- leste voi, comare Barbara...
– Che discorsi mi fate, compare ‘Ntoni. La mamma è a filare nel cortile, e sta a sentirci.
– Dicevo per quelle frasche che son verdi, e non vo- gliono accendere. Lasciate fare a me.
– Che è vero che venite qui per vedere la Mangiacar- rubbe, quando si affaccia alla finestra?
– Io ci vengo qui per tutt’altro, comare Barbara. Ci vengo per vedere a che stato è la Provvidenza.
– È a buon stato, e il babbo ha detto che per la vigilia di Natale la metterete in mare.
Come s’avvicinava la novena di Natale i Malavoglia non facevano altro che andare e venire dal cortile di ma- stro Turi Zuppiddu. Intanto il paese intero si metteva in festa; in ogni casa si ornavano di frasche e d’arance le immagini dei santi, e i fanciulli si affollavano dietro la cornamusa che andava a suonare davanti alle cappellette colla luminaria, accanto agli usci. Solo in casa dei Mala- voglia la statua del Buon Pastore rimaneva all’oscuro, mentre ‘Ntoni di padron ‘Ntoni correva a fare il gallo di qua e di là, e Barbara Zuppidda gli diceva:
– Almeno ci penserete che ho squagliata la pece per la Provvidenza, quando sarete in mare?
Piedipapera predicava che tutte le ragazze se lo ruba- vano.
– Chi è rubato son io! piagnucolava lo zio Crocifisso. Voglio un po’ vedere d’onde prenderanno i denari dei lupini, se ‘Ntoni si marita, e se devono anche dare la do- te alla Mena, col censo che hanno sulla casa, e tutti que- gli imbrogli dell’ipoteca che son saltati fuori all’ultimo. Il Natale eccolo qua, ma i Malavoglia ancora non li ho visti.
Padron ‘Ntoni tornava a cercarlo in piazza, o sotto la tettoia, e gli diceva: – Cosa volete che si faccia se non ho denari? Spremete il sasso per cavarne sangue! Aspetta-
 Letteratura italiana Einaudi 66
 
Giovanni Verga - I Malavoglia
temi sino a giugno, se volete farmi questo favore, o pren- detevi la Provvidenza e la casa del nespolo. Io non ci ho altro.
– Io voglio i miei danari, ripicchiava Campana di le- gno colle spalle al muro. Avete detto che siete galantuo- mini, e che non pagate colle chiacchiere della Provviden- za e della casa del nespolo.
Egli ci perdeva l’anima ed il corpo, ci aveva rimesso il sonno e l’appetito, e non poteva nemmeno sfogarsi col dire che quella storia andava a finire coll’usciere, perché subito padron ‘Ntoni mandava don Giammaria o il se- gretario, a domandar pietà, e non lo lasciavano più veni- re in piazza, per gli affari suoi, senza metterglisi alle cal- cagna, sicché tutti nel paese dicevano che quelli erano danari del diavolo. Con Piedipapera non poteva sfogarsi perché gli rimbeccava subito che i lupini erano fradici, e che egli faceva il sensale. – Ma quel servizio lì potrebbe farmelo! disse a un tratto fra di sé – e non dormì più quella notte, tanto gli piacque la trovata – e andò a tro- vare Piedipapera appena fatto giorno, che ancora si sti- rava le braccia e sbadigliava sull’uscio. – Voi dovreste fingere che mi comprate il mio credito, gli disse, così po- tremo mandare l’usciere dai Malavoglia, e non vi diran- no che fate l’usuraio, se volete riavere il vostro denaro, né che è danaro del diavolo. – Vi è venuta stanotte la bella idea? sghignazzò Piedipapera, che mi avete sve- gliato all’alba per dirmela? – Son venuto a dirvi pure per quei sarmenti; se li volete potete venire a pigliarveli. – Allora potete mandare per l’usciere, rispose Piedipape- ra; ma le spese le fate voi. Quella buona donna di coma- re Grazia s’era affacciata apposta in camicia per dire a suo marito: – Cosa è venuto a confabulare con voi lo zio Crocifisso? Lasciateli stare quei poveri Malavoglia, che ne hanno tanti di guai! – Tu va a filare! rispondeva com- pare Tino. Le donne hanno i capelli lunghi ed il giudizio corto. – E se ne andò zoppicando a bere l’erbabianca da compare Pizzuto.
 Letteratura italiana Einaudi 67
 
Giovanni Verga - I Malavoglia
– Vogliono dargli il cattivo Natale a quei poveretti, mormorava comare Grazia colle mani sulla pancia.
Davanti a ogni casa c’era la cappelletta adornata di frasche e d’arance, e la sera vi accendevano le candele, quando veniva a suonare la cornamusa, e cantavano la litania che era una festa per ogni dove. I bambini gioca- vano ai nocciuoli, nella strada, e se Alessi si fermava a guardare colle gambe aperte, gli dicevano:
– Tu vattene, se non hai nocciuoli per giocare. – Ora vi pigliano la casa.
Infatti la vigilia di Natale venne apposta l’usciere in carrozza pei Malavoglia, talché tutto il paese si mise in subbuglio; e andò a lasciare un foglio di carta bollata sul canterano, accanto alla statua del Buon Pastore.
– L’avete visto l’usciere che è venuto pei Malavoglia? andava dicendo comare Venera. – Ora stanno freschi!
Suo marito, che non gli pareva vero di aver ragione, allora cominciò a gridare e a strepitare.
– Io l’avevo detto, santi del Paradiso! che quel ‘Ntoni a bazzicare per la casa non mi piaceva!
– Voi state zitto che non sapete nulla! gli rimbeccava la Zuppidda. Questi sono affari nostri. Le ragazze si ma- ritano così, se no vi restano sulla pancia, come le casse- ruole vecchie.
– Che maritare! ora che è venuto l’usciere!
Allora la Zuppidda gli piantava le mani sulla faccia.
– Che lo sapevate che doveva venire l’usciere? Voi ab-
baiate sempre a cose fatte, ma un dito, che è un dito, non lo sapete muovere. Infine l’usciere non se la mangia, la gente.
L’usciere è vero che non si mangia la gente, ma i Ma- lavoglia erano rimasti come se li avesse presi un acciden- te tutti in una volta, e stavano nel cortile, seduti in cer- chio, a guardarsi in viso, e quel giorno dell’usciere non si misero a tavola in casa dei Malavoglia.
– Sacramento! esclamava ‘Ntoni. Siamo sempre come
 Letteratura italiana Einaudi 68
 
Giovanni Verga - I Malavoglia
i pulcini nella stoppa, ed ora mandano l’usciere per ti- rarci il collo.
– Cosa faremo? diceva la Longa.
Padron ‘Ntoni non lo sapeva, ma infine si prese in mano la carta bollata e andò a trovare lo zio Crocifisso coi due nipoti più grandicelli, per dirgli di prendersi la Provvidenza, che mastro Turi l’aveva rattoppata allora allora, e al poveraccio gli tremava la voce come quando gli era morto il figlio Bastianazzo. – Io non so niente, gli rispose Campana di legno. Io non c’entro più. Ho ven- duto il mio credito a Piedipapera e dovete sbrigarvela con lui.
Piedipapera appena li vide venire in processione co- minciò a grattarsi il capo. – Cosa volete che ci faccia? ri- spose lui; io sono un povero diavolo e ho bisogno di quei denari, e della Provvidenza non so che farne, per- ché non è il mio mestiere; ma se la vuole lo zio Crocifis- so vi aiuterò a venderla. Or ora torno.
Quei poveracci rimasero ad aspettare seduti sul mu- ricciolo, e senza aver coraggio di guardarsi in faccia; ma gettavano occhiate lunghe sulla strada donde s’aspettava Piedipapera, il quale comparve finalmente adagio ada- gio – ma quando voleva sapeva arrancare speditamente colla sua gamba storpia. – Dice che è tutta rotta come una scarpa vecchia, e non sa che farsene; gridò da lonta- no; – mi dispiace, ma non ho potuto far nulla. Così i Ma- lavoglia se ne tornarono a casa colla carta bollata in ma- no.
Pure qualche cosa bisognava fare, perché quella carta bollata lì, posata sul canterano, avevano inteso dire, si sarebbe mangiato il canterano, la casa e tutti loro.
– Qui ci vuole un consiglio di don Silvestro il segreta- rio, suggerì Maruzza. Portategli quelle due galline là, e qualche cosa vi saprà dire.
Don Silvestro disse che non c’era tempo da perdere, e li mandò da un bravo avvocato, il dottor Scipioni, il
 Letteratura italiana Einaudi 69
 
Giovanni Verga - I Malavoglia
quale stava di casa in via degli Ammalati, di faccia allo stallatico dello zio Crispino, ed era giovane, ma quanto a chiacchiere ne possedeva da mettersi in tasca tutti gli av- vocati vecchi che pretendevano cinque onze per aprir la bocca, mentre lui si contentava di venticinque lire.
L’avvocato Scipioni stava facendo delle spagnolette, e li fece andare e venire due o tre volte prima di dar loro pratica; il bello poi era che andavano tutti in processio- ne, l’un dietro l’altro, e da principio ci si accompagnava anche la Longa colla bimba in collo, per aiutare a dire le proprie ragioni, e così perdevano tutti la giornata. Quando poi l’avvocato ebbe letto le carte, e poté capire qualche cosa dalle risposte ingarbugliate che doveva strappare con le tenaglie a padron ‘Ntoni, mentre gli al- tri se ne stavano appollaiati sulle loro scranne senza osa- re di fiatare, si mise a ridere di tutto cuore, e gli altri ri- devano con lui, senza sapere perché, per ripigliar fiato. – Niente, rispose l’avvocato; non c’è da far niente; – e sic- come padron ‘Ntoni tornava a dire che era venuto l’usciere, – L’usciere lasciatelo venire anche una volta al giorno, così il creditore si stancherà più presto di rimet- terci le spese. Non potranno prendervi nulla, perché la casa è dotale, e per la barca faremo il reclamo in nome di mastro Turi Zuppiddu. Vostra nuora non c’entra nel- la compera dei lupini.
L’avvocato seguitò a parlare senza sputare, senza grattarsi il capo, per più di venticinque lire, talmente che padron ‘Ntoni e i suoi nipoti si sentivano venire l’ac- quolina in bocca di parlare anche loro, di spifferare la loro brava difesa che si sentivano gonfiare in testa; e se ne andarono intontiti, sopraffatti da tutte quelle ragioni che avevano, ruminando e gesticolando le chiacchiere dell’avvocato per tutta la strada. Maruzza che stavolta non era andata, come li vide arrivare colla faccia rossa e gli occhi lucenti, si sentì sgravare di un gran peso anche lei, e si rasserenò in viso aspettando che dicessero quel
 Letteratura italiana Einaudi 70
 
Giovanni Verga - I Malavoglia
che aveva detto l’avvocato. Ma nessuno apriva bocca e stavano a guardarsi l’un l’altro.
– Ebbene, domandò infine Maruzza la quale moriva d’impazienza.
– Niente! non c’è paura di niente! rispose tranquilla- mente padron ‘Ntoni.
– E l’avvocato? – Sì, l’avvocato l’ha detto lui che non ci è paura di niente.
– Ma cosa ha detto? insisté Maruzza.
– Eh, lui sa dirle le cose; un uomo coi baffi! Benedet- te quelle venticinque lire!
– Ma infine cos’ha detto di fare?
Il nonno guardò il nipote, e ‘Ntoni guardò il nonno. – Nulla, rispose alfine padron ‘Ntoni. Ha detto di non far nulla.
– Non gli pagheremo niente, aggiunse ‘Ntoni più ar- dito, perché non può prenderci né la casa né la Provvi- denza... Non gli dobbiamo nulla.
– E i lupini?
– È vero! e i lupini? ripeté padron ‘Ntoni.
– I lupini?... Non ce li abbiamo mangiati, i suoi lupi-
ni; non li abbiamo in tasca; e non può prenderci nulla lo zio Crocifisso; l’ha detto l’avvocato, che ci rimetterà le spese.
Allora successe un momento di silenzio; intanto Ma- ruzza non sembrava persuasa.
– Dunque ha detto di non pagare?
‘Ntoni si grattò il capo, e il nonno soggiunse: – È ve- ro, i lupini ce li ha dati, e bisogna pagarli.
Non c’era che dire. Adesso che l’avvocato non era più là, bisognava pagarli. Padron ‘Ntoni scrollando il capo borbottava:
– Questo poi no! questo non l’hanno mai fatto i Ma- lavoglia. Lo zio Crocifisso si piglierà la casa, e la barca, e tutto, ma questo poi no!
Il povero vecchio era confuso; ma la nuora piangeva in silenzio nel grembiule.
 Letteratura italiana Einaudi 71
 
Giovanni Verga - I Malavoglia
– Allora bisogna andare da don Silvestro; conchiuse padron ‘Ntoni.
E di comune accordo, nonno, nipoti e nuora, persino la bimba, andarono di nuovo in processione dal segreta- rio comunale, per chiedergli come dovevano fare per pagare il debito, senza che lo zio Crocifisso mandasse dell’altre carte bollate, che si mangiavano la casa, la bar- ca e tutti loro. Don Silvestro, il quale sapeva di legge, stava passando il tempo costruendo una gabbia a trap- pola che voleva regalare ai bambini della Signora. Ei non faceva come l’avvocato, e li lasciò chiacchierare e chiacchierare, seguitando ad infilar gretole nelle can- nucce. Infine disse quel che ci voleva: – Orbè, se la gnà Maruzza ci mette la mano, ogni cosa si sarebbe aggiusta- ta. La povera donna non sapeva indovinare dove doves- se mettere la sua mano. – Dovete metterla nella vendita, le disse don Silvestro, e rinunziare all’ipoteca della dote, quantunque i lupini non li abbiate presi voi. – I lupini li abbiamo presi tutti! mormorava la Longa, e il Signore ci ha castigati tutti insieme col prendersi mio marito.
Quei poveri ignoranti, immobili sulle loro scranne, si guardavano fra di loro, e don Silvestro intanto rideva sotto il naso. Poi mandò a chiamare lo zio Crocifisso, il quale venne ruminando una castagna secca, giacché ave- va finito allora di desinare, e aveva gli occhietti più lustri del solito. Dapprincipio non voleva sentirne nulla, e di- ceva che lui non ci entrava più, e non era affar suo. – Io sono come il muro basso, che ognuno ci si appoggia e fa il comodo suo, perché non so parlare come un avvocato, e non so dire le mie ragioni; la mia roba par roba rubata, ma quel che fanno a me lo fanno a Gesù Crocifisso che sta in croce; e seguitava a borbottare e brontolare colle spalle al muro, e le mani ficcate nelle tasche; né si capiva nemmeno quel che dicesse per quella castagna che ci aveva in bocca. Don Silvestro sudò una camicia per far- gli entrare in testa che infine i Malavoglia non potevano
 Letteratura italiana Einaudi 72
 
Giovanni Verga - I Malavoglia
dirsi truffatori, se volevano pagare il debito, e la vedova rinunziava all’ipoteca. – I Malavoglia si contentano di restare in camicia per non litigare; ma se li mettete colle spalle al muro, cominciano a mandar carta bollata anche loro, e chi s’è visto s’è visto. Infine un po’ di carità biso- gna averla, santo diavolone! Volete scommettere che se continuate a piantare i piedi in terra come un mulo, non avrete niente?
E lo zio Crocifisso allora rispondeva: – Quando mi prendono da questo lato non so più che dire; e promise di parlarne a Piedipapera. – Per riguardo all’amicizia io farei qualunque sacrificio. – Padron ‘Ntoni poteva dirlo, se per un amico avrebbe fatto questo ed altro; e gli offrì la tabacchiera aperta, fece una carezza alla bimba, e le regalò una castagna. – Don Silvestro conosce il mio de- bole; io non so dir di no. Stasera parlerò con Piedipape- ra, e gli dirò di aspettare sino a Pasqua; purché comare Maruzza ci metta la mano. – Comare Maruzza non sape- va dove bisognava metterla, la mano, e rispose che ce l’avrebbe messa anche subito. – Allora potete mandare a prendervi quelle fave che mi avete chiesto per seminarle; – disse poi lo zio Crocifisso a don Silvestro, prima di an- darsene.
– Va bene, va bene, rispose don Silvestro; lo so che per gli amici avete il cuore grande quanto il mare.
Piedipapera davanti alla gente non voleva sentir par- lare di dilazione; e strillava e si strappava i capelli, che lo volevano ridurre in camicia, e volevano lasciarlo senza pane per tutto l’inverno, lui e sua moglie Grazia, dopo che l’avevano persuaso a comprare il debito dei Malavo- glia, e quelle erano cinquecento lire l’una meglio dell’al- tra, che s’era levate di bocca per darle allo zio Crocifis- so. Sua moglie Grazia, poveretta, spalancava gli occhi, perché non sapeva di dove li avesse presi quei denari, e metteva buone parole pei Malavoglia, i quali erano bra- va gente, e tutti li avevano sempre conosciuti per galan-
 Letteratura italiana Einaudi 73
 
Giovanni Verga - I Malavoglia
tuomini nel vicinato. Lo zio Crocifisso adesso prendeva anche lui la parte dei Malavoglia. – Han detto che pa- gheranno, e se non potranno pagare vi lasceranno la ca- sa. La gnà Maruzza ci metterà la mano anche lei. Non lo sapete che al giorno d’oggi per avere il fatto suo bisogna fare come si può? – Allora Piedipapera s’infilò il giub- bone di furia, e se ne andò via bestemmiando, che faces- sero pure come volevano, lo zio Crocifisso e sua moglie, giacché lui non contava per nulla in casa.
 Letteratura italiana Einaudi 74
 
Giovanni Verga - I Malavoglia
CAPITOLO 7
Quello fu un brutto Natale pei Malavoglia; giusto in quel tempo anche Luca prese il suo numero alla leva, un numero basso da povero diavolo, e se ne andò a fare il soldato senza tanti piagnistei, che oramai ci avevano fat- to il callo. Stavolta ‘Ntoni accompagnando il fratello col berretto sull’orecchio, talché pareva fosse lui che partis- se, gli diceva che non era nulla, e anche lui aveva fatto il soldato. Quel giorno pioveva, e la strada era tutta una pozzanghera.
– Non voglio che mi accompagniate – ripeteva Luca alla mamma; – già la stazione è lontana. – E stava sull’uscio a veder piovere sul nespolo, col suo fardelletto sotto il braccio. Poi baciò la mano al nonno e alla mam- ma, e abbracciò Mena e i fratelli.
Così la Longa se lo vide partire sotto l’ombrello, ac- compagnato da tutto il parentado, saltando sui ciottoli della stradicciuola ch’era tutta una pozzanghera, e il ra- gazzo siccome era giudizioso quanto il nonno, si rim- boccò i calzoni sul ballatoio, sebbene non li avrebbe messi più, ora che lo vestivano da soldato.
– Questo qui non scriverà per danari, quando sarà laggiù, pensava il vecchio; e se Dio gli dà giorni lunghi, la tira su un’altra volta la casa del nespolo. Ma Dio non gliene diede giorni lunghi, appunto perché era fatto di quella pasta; – e quando giunse più tardi la notizia che era morto, alla Longa le rimase quella spina che l’aveva lasciato partire colla pioggia, e non l’aveva accompagna- to alla stazione.
– Mamma! disse Luca tornando indietro, perché gli piangeva il cuore di lasciarla così zitta zitta sul ballatoio, come la Madonna addolorata; quando tornerò vi avvi- serò prima, e così verrete ad incontrarmi tutti alla stazio- ne. – E quelle parole Maruzza non le dimenticò finché le
 Letteratura italiana Einaudi 75
 
Giovanni Verga - I Malavoglia
chiusero gli occhi; e sino a quel giorno si portò fitta nel cuore quell’altra spina che il suo ragazzo non assisteva alla festa che si fece quando misero di nuovo in mare la Provvidenza, mentre c’era tutto il Paese, e Barbara Zup- pidda s’era affacciata colla scopa per spazzar via i tru- cioli. – Lo faccio per amor vostro; aveva detto a ‘Ntoni di padron ‘Ntoni; perché è la vostra Provvidenza.
– Voi colla scopa in mano sembrate una regina: rispo- se ‘Ntoni. – In tutta Trezza non c’è una brava massaia come voi!
– Ora che vi portate via la Provvidenza non ci verrete più da queste parti, compare ‘Ntoni.
– Sì che ci verrò. E poi per andare alla sciara questa è la strada più corta.
– Ci verrete per vedere la Mangiacarrubbe, che si mette alla finestra quando passate.
– La Mangiacarrubbe gliela lascio a Rocco Spatu, ché ci ho altro pel capo.
– Chissà quante ce ne avete in testa, delle belle ragaz- ze di fuori regno, non è vero?
– Qui ce n’è pure delle belle ragazze, comare Barbara, e lo so io.
– Davvero?
– Per l’anima mia!
– O a voi che ve ne importa?
– Me ne importa, sì! ma ad esse non gliene importa di
me, perché ci hanno i zerbinotti che passeggiano sotto le finestre, colle scarpe inverniciate.
– Io non le guardo nemmeno, le scarpe inverniciate, per la Madonna dell’Ognina! La mamma dice che le scarpe inverniciate son fatte per mangiarci la dote e ogni cosa; e qualche bel giorno vuole uscire fuori sulla strada, colla rocca in mano, a fare una commedia con quel don Silvestro, se non mi lascia in pace.
– Che lo dite sul serio, comare Barbara? – Sì, davvero!
 Letteratura italiana Einaudi 76
 
Giovanni Verga - I Malavoglia
– Questa cosa mi piace! disse ‘Ntoni.
– Sentite, andateci il lunedì alla sciara, quando mia madre va alla fiera.
– Al lunedì il nonno non mi lascerà pigliar fiato, ora che mettiamo in mare la Provvidenza.
Appena mastro Turi disse che la barca era in ordine, padron ‘Ntoni venne a pigliarsela coi suoi ragazzi, e tut- ti gli amici, e la Provvidenza, mentre camminava verso la marina, barcollava sui sassi come avesse il mal di mare, in mezzo alla folla.
– Date qua! gridava più forte di tutti compare Zup- piddu; ma gli altri sudavano e gridavano per spingerla sui regoli, quando la barca inciampava nei sassi. – La- sciate fare a me; se no me la piglio in braccio come una bambina, e ve la metto nell’acqua tutta in una volta.
– Compare Turi è capace di farlo, con quelle braccia! dicevano alcuni. Oppure: – Adesso i Malavoglia si met- tono di nuovo a cavallo.
– Quel diavolo di compare Zuppiddu ci ha le fate nel- le mani! esclamavano. Guardate come l’ha ridotta, che prima sembrava una scarpaccia vecchia addirittura!
E davvero adesso la Provvidenza sembrava tutt’altra cosa, lucente della pece nuova, e con quella bella fascia rossa lungo il bordo, e sulla poppa il san Francesco colla barba che sembrava di bambagia, talché persino la Lon- ga si era riconciliata colla Provvidenza, da quando era tornata senza suo marito, e aveva fatto la pace per la paura, ora che era venuto l’usciere.
– Viva san Francesco! gridava ognuno come vedeva passare la Provvidenza, e il figlio della Locca gridava più forte degli altri, per la speranza che adesso padron ‘Nto- ni prendesse a giornata anche lui. Mena si era affacciata sul ballatoio, e piangeva un’altra volta dalla contentezza, e fin la Locca si alzò e andò colla folla anche lei dietro i Malavoglia.
– O comare Mena, questa deve essere una bella gior-
 Letteratura italiana Einaudi 77
 
Giovanni Verga - I Malavoglia
nata per voi altri; le diceva Alfio Mosca dalla sua finestra dirimpetto; dev’essere come quando potrò comprare il mio mulo.
– E l’asino lo venderete?
– Come volete che faccia? Io non sono ricco come Vanni Pizzuto; se no, in coscienza, non lo venderei.
– Povera bestia!
– Se avessi a dar da mangiare a un’altra bocca prende- rei moglie, e non starei solo come un cane! disse Alfio ridendo.
Mena non sapeva che dire, ed Alfio aggiunse poi:
– Ora che ci avete in mare la Provvidenza, vi marite- ranno con Brasi Cipolla.
– Il nonno non mi ha detto nulla.
– Ve lo dirà dopo. Ancora c’è tempo. Da ora a quan- do vi mariterete chissà quante cose succederanno, e per quali strade andrò col mio carro? Mi hanno detto che al- la Piana, al di là della città, c’è da lavorare per tutti alla ferrovia. Ora la Santuzza s’è intesa con massaro Filippo, pel mosto nuovo, e non avrò più nulla da far qui.
Padron Cipolla invece, malgrado che i Malavoglia si fossero messi di nuovo a cavallo, continuava a scrollare il capo, e andava sentenziando che era un cavallo senza gambe; lui lo sapeva dove erano le magagne, nascoste sotto la pece nuova.
– Una Provvidenza rattoppata! – sogghignava lo spe- ziale – sciroppo d’altea, e mucillaggine di gomma arabi- ca, come la monarchia costituzionale. Vedrete che gli fa- ranno pagare anche la ricchezza mobile, a padron ‘Ntoni.
– Fin l’acqua che si beve ci faranno pagare. Ora dice che metteranno il dazio sulla pece. Per questo padron ‘Ntoni si è affrettato a far allestire la sua barca; contutto- ché mastro Turi Zuppiddu avanza ancora cinquanta lire da lui.
– Chi ha avuto giudizio è stato lo zio Crocifisso, che ha venduto a Piedipapera il credito dei lupini.
 Letteratura italiana Einaudi 78
 
Giovanni Verga - I Malavoglia
– Ora, se la ruota non gira pei Malavoglia, la casa del nespolo se la piglia Piedipapera; e la Provvidenza torna da compare Zuppiddu.
Intanto la Provvidenza era scivolata in mare come un’anitra, col becco in aria, e ci sguazzava dentro, si go- deva il fresco, dondolandosi mollemente, nell’acqua ver- de, che le colpettava attorno ai fianchi, e il sole le ballava sulla vernice. Padron ‘Ntoni, se la godeva anche lui, col- le mani dietro la schiena e le gambe aperte, aggrottando un po’ le ciglia, come fanno i marinai quando vogliono vederci bene anche al sole, che era un bel sole d’inverno, e i campi erano verdi, il mare lucente, e il cielo turchino che non finiva mai. Così tornano il bel sole e le dolci mattine d’inverno anche per gli occhi che hanno pianto, e li hanno visti del color della pece, e ogni cosa si rinno- va come la Provvidenza, che era bastata un po’ di pece e di colore, e quattro pezzi di legno, per farla tornare nuo- va come prima, e chi non vede più nulla sono gli occhi che non piangono più, e sono chiusi dalla morte.
– Compare Bastianazzo non poté vederla questa fe- sta! pensava fra di sé comare Maruzza andando innanzi e indietro davanti all’orditoio, a disporre la trama, che quei regoli e quelle traverse glieli aveva fatti tutti suo marito colle sue mani, la domenica o quando pioveva, e li aveva piantati lui stesso nel muro. Ogni cosa in quella casa parlava ancora di lui, e c’era il suo paracqua d’ince- rata in un cantuccio e le sue scarpe quasi nuove sotto il letto. Mena, mentre imbozzimava l’ordito, aveva il cuore nero anch’essa, pensando a compare Alfio, il quale se ne andava alla Bicocca, e avrebbe venduto il suo asino, po- vera bestia! ché i giovani hanno la memoria corta, e han- no gli occhi per guardare soltanto a levante; e a ponente non ci guardano altro che i vecchi, quelli che hanno vi- sto tramontare il sole tante volte.
– Ora che hanno rimesso in mare la Provvidenza, dis- se infine Maruzza, vedendo la figliuola pensierosa, tuo
 Letteratura italiana Einaudi 79
 
Giovanni Verga - I Malavoglia
nonno ha ripreso ad andare con padron Cipolla; li ho vi- sti insieme anche stamattina dal ballatoio, davanti alla tettoia di Peppi Naso.
– Padron Fortunato è ricco e non ha nulla da fare, e se ne sta in piazza tutto il giorno; rispose Mena.
– Sì, e suo figlio Brasi ne ha della grazia di Dio. Ora che abbiamo la nostra barca, e i nostri uomini non do- vranno andare a giornata, ci trarremo fuori dalla stoppa anche noi; e se le anime del Purgatorio ci aiutano a le- varci il debito dei lupini, si potrà cominciare a pensare alle altre cose. Tuo nonno non ci dorme, sta tranquilla, e quanto a questo non ve lo farà sentire che avete perso il padre, ché è come un altro padre, lui.
Poco dopo arrivò padron ‘Ntoni carico di reti, che pareva una montagna, e non gli si vedeva la faccia. – Son venuto a riprenderle dalla paranza, disse, e bisogna rive- dere le maglie giacché domani armeremo la Provvidenza.
– Perché non vi siete fatto aiutare da ‘Ntoni? gli ri- spose Maruzza tirando per un capo, mentre il vecchio girava in mezzo al cortile come un arcolaio, per dipanare le reti che non finivano più, e pareva un serpente colla coda. – L’ho lasciato di là da mastro Pizzuto. Povero ra- gazzo, ha da lavorare tutta la settimana! E’ fa caldo an- che in gennaio con quel po’ di roba sulle spalle.
Alessi rideva del nonno, vedendolo così rosso e curvo come un amo, e il nonno gli disse: – Guarda che qui fuo- ri c’è quella povera Locca; suo figlio è in piazza senza far nulla, e non hanno da mangiare. – Maruzza mandò Ales- si dalla Locca, con quattro fave, e il vecchio, asciugan- dosi il sudore colla manica della camicia, soggiunse: – Ora che ci abbiamo la nostra barca, se arriviamo all’esta- te, coll’aiuto di Dio, lo pagheremo il debito. – Ei non sa- peva dir altro, e guardava le sue reti, seduto sotto il ne- spolo, come se le vedesse piene.
– Adesso bisogna far la provvista del sale, prima che
 Letteratura italiana Einaudi 80
 
Giovanni Verga - I Malavoglia
ci mettano il dazio, se è vero – andava dicendo colle ma- ni sotto le ascelle. Compare Zuppiddu lo pagheremo coi primi denari, ed egli mi ha promesso che allora ci darà a credenza la provvista dei barilotti.
– Nel canterano ci sono cinque onze della tela di Me- na; aggiunse Maruzza.
– Bravo! con lo zio Crocifisso non voglio farci più de- biti, perché non me lo dice il cuore, dopo l’affare dei lu- pini; ma trenta lire ce le darebbe per la prima volta che andiamo in mare con la Provvidenza.
– Lasciatelo stare! esclamò la Longa, i danari dello zio Crocifisso portano disgrazia! Anche stanotte ho sentito cantare la gallina nera!
– Poveretta! esclamò il vecchio sorridendo al vedere la gallina nera che passeggiava pel cortile colla coda in aria e la cresta sull’orecchio, come se non fosse fatto suo. Essa fa pure l’uovo tutti i giorni.
Allora Mena prese la parola e si affacciò sull’uscio. – Ce n’è un paniere pieno di uova, aggiunse, e lunedì, se compare Alfio va a Catania, potete mandare a venderle al mercato.
– Sì, anche queste aiutano a levare il debito! disse pa- dron ‘Ntoni; ma voi altri dovreste mangiarvelo qualche uovo, quando avete voglia.
– No, non ne abbiamo voglia, – rispose Maruzza, e Mena soggiunse: – Se le mangiamo noi, compare Alfio non avrà più da venderne al mercato; ora metteremo le uova di anitra sotto la chioccia, e i pulcini si vendono ot- to soldi l’uno. Il nonno la guardò in faccia e le disse:
– Tu sei una vera Malavoglia, la mia ragazza!
Le galline starnazzavano nel terriccio del cortile, al sole, e la chioccia, tutta ingrullita, colla sua penna nel naso, scuoteva il becco in un cantuccio; sotto le frasche verdi dell’orto, lungo il muro, c’era appeso su dei piuoli dell’altro ordito ad imbiancare, coi sassi al piede. – Tut- ta questa roba fa danari, ripeteva padron ‘Ntoni; e colla
 Letteratura italiana Einaudi 81
 
Giovanni Verga - I Malavoglia
grazia di Dio, non ci manderanno più via dalla nostra casa. «Casa mia, madre mia».
– Ora i Malavoglia devono pregare Dio e san France- sco perché la pesca riesca abbondante, diceva intanto Piedipapera.
– Sì, colle annate che corrono! esclamò padron Cipol- la, ché in mare ci devono aver buttato il colèra anche per i pesci!
Compare Mangiacarrubbe diceva di sì col capo, e lo zio Cola tornava a parlare del dazio del sale che voleva- no mettere, e allora le acciughe potevano starsene tran- quille, senza spaventarsi più dalle ruote dei vapori, ché nessuno sarebbe più andato a pescarle.
– E ne hanno inventata un’altra! aggiunse mastro Tu- ri il calafato, di mettere anche il dazio sulla pece. Quelli a cui non gliene importava della pece non dissero nulla; ma lo Zuppiddu seguitò a strillare che egli avrebbe chiu- so bottega, e chi aveva bisogno di calafatare la barca po- teva metterci la camicia della moglie per stoppa. Allora si levarono le grida e le bestemmie. In questo momento si udì il fischio della macchina, e i carrozzoni della ferro- via sbucarono tutt’a un tratto sul pendio del colle, dal buco che ci avevano fatto, fumando e strepitando come avessero il diavolo in corpo. – Ecco qua! conchiuse pa- dron Fortunato: – la ferrovia da una parte e i vapori dall’altra. A Trezza non ci si può più vivere, in fede mia!
Nel villaggio successe una casa del diavolo quando volevano mettere il dazio sulla pece. La Zuppidda, colla schiuma alla bocca, salì sul ballatoio, e si mise a predica- re che era un’altra bricconata di don Silvestro, il quale voleva rovinare il paese, perché non l’avevano voluto per marito: non lo volevano nemmeno per compagno al- la processione, quel cristiano, né lei né sua figlia! Coma- re Venera, quando parlava del marito che doveva pren- dere sua figlia, pareva che la sposa fosse lei. Mastro Turi avrebbe chiuso bottega, diceva, ma voleva vedere poi
 Letteratura italiana Einaudi 82
 
Giovanni Verga - I Malavoglia
come avrebbe fatto la gente a mettere le barche in mare, che si sarebbero mangiati per pane gli uni cogli altri. Al- lora le comari si affacciarono sull’uscio, colle conocchie in mano a sbraitare che volevano ammazzarli tutti, quel- li delle tasse, e volevano dar fuoco alle loro cartacce, e alla casa dove le tenevano. Gli uomini, come tornavano dal mare, lasciavano gli arnesi ad asciugare, e stavano a guardare dalla finestra la rivoluzione che facevano le mogli.
– Tutto perché è tornato ‘Ntoni di padron ‘Ntoni, se- guitava comare Venera, ed è sempre là, dietro le gonnel- le di mia figlia. – Ora gli danno noia le corna, a don Sil- vestro. Infine se non lo vogliamo, cosa pretende? Mia figlia è roba mia, e posso darla a chi mi pare e piace. Gli ho detto di no chiaro e tondo a mastro Callà, quand’è venuto a fare l’ambasciata in persona, l’ha visto anche lo zio Santoro. Don Silvestro gli fa fare quel che vuole, a quel Giufà del sindaco; ma io me ne infischio del sinda- co e del segretario. Ora cercano di farci chiudere botte- ga perché non mi lascio mangiare il fatto mio da questo e da quello! Che razza di cristiani, eh? Perché non l’au- mentano sul vino il loro dazio? o sulla carne, che nessu- no ne mangia? ma questo non piace a massaro Filippo, per amore della Santuzza, che sono in peccato mortale tutti e due, e lei porta l’abitino di Figlia di Maria per na- scondere le sue porcherie, e quel becco dello zio Santo- ro non vede nulla. Ognuno tira l’acqua al suo mulino, come compare Naso, che è più grasso dei suoi maiali! Belle teste che abbiamo! Ora vogliamo fargli la festa a tutte coteste teste di pesce della malannata.
Mastro Turi Zuppiddu si dimenava sul ballatoio colla malabestia ed il patarasso in pugno, che voleva far san- gue, e non l’avrebbero trattenuto nemmen colle catene. La bile andava gonfiandosi da un uscio all’altro come le onde del mare in burrasca. Don Franco si fregava le ma- ni, col cappellaccio in capo, e diceva che il popolo leva-
 Letteratura italiana Einaudi 83
 
Giovanni Verga - I Malavoglia
va la testa; e come vedeva passare don Michele, colla pi- stola appesa sulla pancia, gli rideva sul naso. Anche gli uomini, a poco a poco si erano lasciati riscaldare dalle loro donne, e si cercavano l’un l’altro per mettersi in collera; e perdevano la giornata a stare in piazza colle mani sotto le ascelle, e la bocca aperta, ad ascoltare il farmacista il quale predicava sottovoce, perché non udisse sua moglie ch’era di sopra, di fare la rivoluzione, se non erano minchioni, e non badare al dazio del sale o al dazio della pece, ma casa nuova bisognava fare, e il popolo aveva ad essere re. Invece certuni torcevano il muso e gli voltavano le spalle, dicendo: – Il re vuol esse- re lui. Lo speziale è di quelli della rivoluzione, per affa- mare la povera gente! E se ne andavano piuttosto all’osteria della Santuzza, dove c’era buon vino che scal- dava la testa, e compare Cinghialenta e Rocco Spatu fa- cevano per dieci. Ora che si ricominciava la canzone delle tasse si sarebbe parlato nuovamente di quella del pelo, come la chiamavano la tassa sulle bestie da soma, e di aumentare il dazio sul vino. – Santo diavolone! sta- volta andava a finir male, per la madonna!
Il vino buono faceva vociare, e il vociare metteva sete, intanto che non avevano ancora aumentato il dazio sul vino; e quelli che avevano bevuto levavano i pugni in aria, colle maniche della camicia rimboccate, e se la prendevano persin colle mosche che volavano.
– Questa è come una festa per la Santuzza! dicevano. Il figlio della Locca, il quale non aveva denari per bere, gridava lì fuori dell’uscio che voleva farsi ammazzare piuttosto, ora che lo zio Crocifisso non lo voleva più nemmeno a mezza paga, per quel suo fratello Menico che s’era annegato coi lupini. Vanni Pizzuto aveva anche chiuso la bottega, perché nessuno andava più a farsi ra- dere, e portava il rasoio in tasca, e vomitava improperi da lontano, e sputava addosso a coloro che se ne anda- vano pei fatti loro, coi remi in collo, stringendosi nelle spalle.
 Letteratura italiana Einaudi 84
 
Giovanni Verga - I Malavoglia
– Quelli sono carogne, che non gli importa un corno della patria! sbraitava don Franco, tirando il fumo dalla pipa come se volesse mangiarsela. Gente che non muo- verebbe un dito pel suo paese.
– Tu lasciali dire! diceva padron ‘Ntoni a suo nipote, il quale voleva rompere il remo sulla testa a chi gli dava della carogna; colle loro chiacchiere non ci danno pane, né ci levano un soldo di debito dalle spalle.
Lo zio Crocifisso, il quale era di quelli che badano ai fatti propri, e quando gli cavavano sangue colle tasse si masticava la sua bile dentro di sé, per paura di peggio, adesso non si faceva più vedere in piazza, addossato al muro del campanile, ma stava rintanato in casa, al buio, a recitare paternostri e avemarie per digerire la collera contro quelli che strillavano, ed era gente che voleva mettere a sacco e a fuoco il paese, e andare a svaligiare chi ci aveva quattro soldi in casa. – Lui ha ragione, dice- vano in paese, perché dei soldi deve averne a palate. – Ora ci ha pure le cinquecento lire dei lupini che gli ha dato Piedipapera!
Ma la Vespa, la quale aveva tutta la sua roba al sole, e non temeva che gliela rubassero, andava gridando per lui, colle mani in aria, nera come un tizzone, e coi capel- li al vento, che suo zio se lo mangiavano vivo ogni sei mesi, colla fondiaria, e voleva cavargli gli occhi colle sue mani all’esattore, se tornava da suo zio. – Adesso ella ronzava continuamente da comare Grazia, dalla cugina Anna e dalla Mangiacarrubbe, ora con un pretesto ed ora con un altro, per vedere come se la intendessero compare Alfio colla Sant’Agata, ed avrebbe voluto anni- chilire la Sant’Agata con tutti i Malavoglia; perciò anda- va dicendo che non era vero che Piedipapera avesse comprato il credito dei lupini, perché Piedipapera non le aveva mai possedute cinquecento lire, e i Malavoglia avevano sempre sul collo i piedi di suo zio Crocifisso, il quale poteva schiacciarli come formiche, tanto era ricco,
 Letteratura italiana Einaudi 85
 
Giovanni Verga - I Malavoglia
ed ella aveva avuto torto a dirgli di no, pei begli occhi di uno il quale non ci aveva che un carro da asino, mentre lo zio Crocifisso le voleva bene come alla pupilla degli occhi suoi, sebbene in quel momento non volesse aprirle l’uscio, per timore che gli entrassero in casa a fare sacco e fuoco.
Chi ci aveva da perdere qualcosa, come padron Ci- polla o massaro Filippo l’ortolano, stava tappato in casa, con tanto di catenaccio, e non metteva fuori nemmeno il naso; per questo Brasi Cipolla si era buscato un potente ceffone da suo padre, quando l’aveva trovato sulla porta del cortile a guardare in piazza come un baccalà. I pesci grossi stavano sott’acqua durante la maretta, e non si fa- cevano vedere, anche quelli che erano teste di pesce, e lasciavano il sindaco col naso in aria a cercare la foglia.
– Non lo vedete che si servono di voi come di un bu- rattino? gli diceva sua figlia Betta coi pugni sui fianchi. Ora che vi hanno messo nell’impiccio vi voltano le spal- le, e vi lasciano solo a sgambettare nel pantano; ecco quel che vuol dire farsi menare pel naso da quell’imbro- glione di don Silvestro.
– Io non mi lascio menar per il naso da nessuno! sal- tava su Baco da seta. Il sindaco lo faccio io, e non don Silvestro.
Don Silvestro diceva invece che il sindaco lo faceva sua figlia Betta, e mastro Croce Callà portava i calzoni per isbaglio. Così, fra tutt’e due, il povero Baco da seta stava fra l’incudine e il martello. Adesso poi che era ve- nuta la burrasca, e tutti lo lasciavano a strigliare quella mala bestia della folla, non sapeva più da che parte vol- tarsi.
– A voi cosa ve ne importa? gli gridava Betta. Fate an- che voi come fanno gli altri; e se non vogliono il dazio della pece, don Silvestro ci penserà lui a trovare qualche altra cosa.
Don Silvestro, invece, era più fermo; continuava ad
 Letteratura italiana Einaudi 86
 
Giovanni Verga - I Malavoglia
andare attorno, con quella faccia tosta; e Rocco Spatu e Cinghialenta, come lo vedevano, rientravano in fretta nell’osteria per non fare uno sproposito, e Vanni Pizzu- to bestemmiava forte toccando il rasoio dentro la tasca dei calzoni.
Don Silvestro, senza badarci, andava a far quattro chiacchiere collo zio Santoro, e gli metteva due centesi- mi nella mano.
– Sia lodato Dio! esclamava il cieco, questo è don Sil- vestro il segretario, ché nessun’altri di tutti quelli che vengono qui a gridare e a pestare i pugni sulle panche fa un centesimo di limosina per le anime del Purgatorio, e vengono a dire che vogliono ammazzarli tutti, il sindaco e il segretario; l’hanno detto Vanni Pizzuto, Rocco Spa- tu, e compare Cinghialenta. Vanni Pizzuto s’è messo ad andare senza scarpe, per non essere conosciuto; ma io lo riconosco egualmente, che striscia sempre i piedi per terra, e fa levar la polvere come quando passano le peco- re.
– A voi che ve ne importa? gli diceva sua figlia, appe- na don Silvestro se ne andava. Questi non sono affari nostri. L’osteria è come un porto di mare, chi va e chi viene, e bisogna essere amici con tutti, e fedeli con nes- suno; per questo l’anima l’abbiamo ciascuno la sua, e ognuno deve badare ai suoi interessi, e non fare giudizi temerari contro il prossimo. Compare Cinghialenta e Spatu spendono del denaro in casa nostra. Non dico di Pizzuto che vende l’erbabianca e cerca di levarci gli av- ventori.
Don Silvestro poi andava a fermarsi dallo speziale, il quale gli piantava la barba in faccia, e gli diceva che era tempo di finirla, e buttar tutto a gambe in aria, e far casa nuova.
– Volete scommettere che questa volta va a finir ma- le? ribatteva don Silvestro, mettendo due dita nel taschi- no del farsetto per cavar fuori il dodici tarì nuovo. Non
 Letteratura italiana Einaudi 87
 
Giovanni Verga - I Malavoglia
c’è tasse che bastano, e un giorno o l’altro bisognerà fi- nirla davvero. S’ha a mutar registro con Baco da seta che si lascia metter la gonnella dalla figlia, e il sindaco lo fa lei; – a massaro Filippo poi non gliene importava un ca- volo, e padron Cipolla, aveva la superbia di non voler fa- re il sindaco neanche se l’accoppavano. – Tutti una ma- nica di borbonici della consorteria; dei minchioni che oggi dicono bianco e domani nero, e l’ultimo che parla ha ragione lui. La gente fa bene a strillare con questo go- verno che ci succhia il sangue peggio di una mignatta; ma i denari devono venir fuori per amore o per forza. Qui ci vorrebbe un sindaco di testa e liberale come voi.
Lo speziale allora cominciava a dire quel che avrebbe fatto lui, e come aggiustava ogni cosa; e don Silvestro stava ad ascoltarlo zitto ed intento che pareva fosse alla predica. Bisognava pensare anche a rinnovare il consi- glio; padron ‘Ntoni non ce lo volevano, perché egli ave- va la testa stramba, ed era stato causa della morte di suo figlio Bastianazzo, – un uomo di giudizio colui, se fosse stato vivo! – poi in quell’affare dei lupini aveva fatto mettere la mano nel debito a sua nuora, e l’aveva lasciata in camicia. Se gli interessi del comune li faceva a quel modo!...
Ma intanto se la Signora si affacciava alla finestra, don Franco cambiava discorso, e gridava: – Bel tempo, eh? – ammiccando di nascosto a don Silvestro, per fargli capi- re quel che ci aveva nello stomaco da dire. – Andate a fi- darvi di quel che vuol fare uno che ha paura della mo- glie! pensava fra di sé don Silvestro. – Padron ‘Ntoni era di quelli che si stringevano nelle spalle e se ne andavano coi remi in collo; e al nipote, il quale avrebbe voluto cor- rere in piazza anche lui, a vedere quel che si faceva, gli andava ripetendo:
– Tu bada ai fatti tuoi, ché tutti costoro gridano ognuno pel suo interesse, e l’affare più grosso per noi è quello del debito.
 Letteratura italiana Einaudi 88
 
Giovanni Verga - I Malavoglia
Anche compare Mosca era di quelli che badavano ai fatti propri, e se ne andava tranquillamente, insieme al suo carro, in mezzo alla gente che gridava coi pugni in aria. – A voi non ve ne importa se mettono la tassa del pelo? gli domandava Mena, come lo vedeva arrivare coll’asino tutto ansante e colle orecchie basse. – Sì che me ne importa, ma bisogna camminare per pagarla, la tassa; se no si pigliano il pelo con tutto l’asino, e il carro pure.
– Dice che vogliono ammazzarli tutti, Gesummaria! Il nonno ha raccomandato di tenere la porta chiusa, e non aprire se non tornan loro. Voi andrete ancora via doma- ni?
– Io andrò a prendere un carico di calce per mastro Croce Callà!
– O cosa ci andate a fare? non lo sapete che è il sinda- co, e vi ammazzeranno anche voi?
– Egli dice che non gliene importa a lui; che fa il mu- ratore, e deve allestire quel muro della vigna per conto di massaro Filippo, e se non vogliono il dazio della pece, don Silvestro ci penserà lui a qualche altra cosa.
– Ve l’aveva detto io ch’è tutta roba di don Silvestro! sclamava la Zuppidda la quale era sempre lì, a soffiare nel fuoco colla conocchia in mano. È roba di ladri e di gente che non ha nulla da perdere, e non paga nulla col dazio della pece, perché non ha mai avuto nemmeno un pezzo di tavola in mare. – La colpa è di don Silvestro, seguitava poscia a sbraitare di qua e di là, per tutto il paese, e di quell’imbroglione di Piedipapera, il quale non ha barche, e vive alle spalle del prossimo, tiene il sacco a questo e a quello. – Volete saperne una? Non è vero niente che ha comprato il credito dello zio Crocifis- so! È tutta una finzione fra lui e Campana di legno, per spogliare quei poveretti. Piedipapera non li ha mai visti cogli occhi cinquecento lire!
Don Silvestro, per sentire quello che dicevasi di lui,
 Letteratura italiana Einaudi 89
 
Giovanni Verga - I Malavoglia
andava spesso a comprare qualche sigaro all’osteria, e allora Rocco Spatu, e Vanni Pizzuto, uscivano fuori be- stemmiando; o si fermava a chiacchierare collo zio San- toro, tornando dalla vigna, e così venne a sapere tutta la storia della finta compera di Piedipapera; ma lui era «cristiano» con uno stomaco fondo come un pozzo, e metteva tutto là dentro. Egli sapeva il fatto suo, e come Betta l’accoglieva colla bocca spalancata peggio di un cane arrabbiato, e mastro Croce Callà s’era lasciato scappare il detto che a lui non gliene importava, rispose: – Volete scommettere che ora vi pianto? – e non si fece più vedere in casa del sindaco; così ci avrebbero pensato loro a cavarsi d’impiccio, e la Betta non avrebbe potuto più dirgli sul mostaccio che voleva rovinare suo padre Callà, e i suoi consigli erano quelli di Giuda, che aveva venduto Cristo per trenta denari, e così egli voleva rie- scire a buttar giù il sindaco pei suoi fini, e fare il gallo in paese. Sicché la domenica in cui doveva radunarsi il consiglio, don Silvestro, dopo la santa messa, andò a fic- carsi nello stanzone del municipio, dove c’era prima il posto della Guardia Nazionale, e si mise tranquillamen- te a temperare le penne, davanti alla tavola d’abete, per ingannare il tempo, mentre la Zuppidda e le altre coma- ri vociferavano nella strada, filando al sole, e volevano strappare gli occhi a tutti loro.
Baco da seta, come corsero a chiamarlo dal muro del- la vigna di massaro Filippo, s’infilò il giubbone nuovo, si lavò le mani, si spolverò dalla calce, ma non volle muo- versi se prima non gli chiamavano don Silvestro. Betta aveva un bel sgridarlo, e spingerlo per le spalle fuori dell’uscio, dicendogli che chi l’aveva preparata la mine- stra l’avrebbe mangiata, e lui doveva lasciar fare agli al- tri, purché lo lasciassero star sindaco. Stavolta mastro Callà aveva visto quella folla davanti al municipio, colle conocchie in mano, e puntava i piedi in terra, restio peg- gio di un mulo. – Non ci vado se non viene don Silve-
 Letteratura italiana Einaudi 90
 
Giovanni Verga - I Malavoglia
stro! ripeteva cogli occhi fuori della testa; – don Silve- stro lo sa trovare, un ripiego.
– Il ripiego ve lo trovo io, – rispondeva Betta. – Non lo vogliono il dazio sulla pece? E voi lasciatelo stare.
– Brava! e i denari di dove si prendono?
– Di dove si prendono? Fateli pagare a chi ne ha, allo zio Crocifisso, a mo’ d’esempio, o a padron Cipolla, o a Peppi Naso.
– Brava! se sono loro i consiglieri!
– Allora mandateli via e chiamatene degli altri; già non saranno loro che vi faranno restare sindaco quando tutti gli altri non vi vorranno più. Voi dovete far conten- ti quelli che sono in maggior numero.
– Ecco come discorrono le donne! Quasi fossero quelli che mi tengono su! Tu non sai nulla. Il sindaco lo fanno i consiglieri, e i consiglieri non possono essere che quelli e non altri. Chi vuoi che facciano? i pezzenti di mezzo alla strada?
– Allora lasciate stare i consiglieri e mandate via il se- gretario, quell’imbroglione di don Silvestro.
– Brava, e chi lo fa il segretario? chi lo sa fare? Tu o io, o padron Cipolla? sebbene sputi sentenze peggio di un filosofo!
Allora la Betta non seppe più che dire, e si sfogò a scaricare ogni sorta d’improperi alle spalle di don Silve- stro, ch’era il padrone del paese, e se li teneva tutti in ta- sca.
– Brava, soggiunse Baco da seta. Ecco, se non c’è lui io non so cosa dire. Vorrei vederci te nei miei panni!
Finalmente arrivò don Silvestro, colla faccia più dura del muro, le mani dietro la schiena, e zufolando un’arietta. – Eh, non vi perdete d’animo, mastro Croce, che non casca il mondo per questa volta! – Mastro Cro- ce da don Silvestro si lasciò menar via e metter alla tavo- la d’abete del consiglio, col calamaio davanti; ma dei consiglieri non c’erano altri che Peppi Naso il macellaio,
 Letteratura italiana Einaudi 91
 
Giovanni Verga - I Malavoglia
tutto unto e colla faccia rossa, che non aveva paura di nessuno al mondo, e compare Tino Piedipapera. – Quello lì non ha nulla da perdere! vociava dall’uscio la Zuppidda, e ci viene per succhiare il sangue alla povera gente, peggio di una sanguisuga, perché vive alle spalle del prossimo, e tiene il sacco a questo e a quello per fare le birbonate! Razza di ladri e di assassini!
Piedipapera, sebbene volesse far l’indifferente, pel decoro della carica, finì col perdere la pazienza, e si rizzò sulla gamba storta, gridando a mastro Cirino, l’in- serviente comunale, il quale era incaricato del buon or- dine, e per questo ci aveva il berretto col rosso quando non faceva il sagrestano: – Fatemi tacere quella linguac- cia là.
– Eh, a voi vi piacerebbe che nessuno parlasse, eh! compare Tino?
– Come se tutti non lo sapessero il mestiere che fate, che poi chiudete gli occhi quando ‘Ntoni di padron ‘Ntoni viene a parlare con vostra figlia Barbara.
– Gli occhi li chiudete voi, becco che siete! quando vostra moglie fa il comodino alla Vespa, la quale viene tutti i giorni a mettersi sulla vostra porta per cercare Al- fio Mosca, e voi altri tenete il candeliere. Bel mestiere! Ma compare Alfio non vuol saperne, ve lo dico io; ci ha pel capo Mena di padron ‘Ntoni, e voi altri ci perdete l’olio della lucerna, se la Vespa ve l’ha promesso.
– Ora vengo a romperti le corna! minacciò Piedipa- pera, e cominciò ad arrancare dietro la tavola d’abete.
– Oggi va a finir male! borbottava mastro Croce Giufà.
– Ohè! ohè! che maniere son queste, vi par d’essere in piazza! urlava don Silvestro. – Volete scommettere che vi caccio fuori tutti a calci? Ora l’aggiusto io questa faccenda.
La Zuppidda non voleva sentirne affatto d’aggiustar- la, e si dibatteva contro don Silvestro il quale la spingeva
 Letteratura italiana Einaudi 92
 
Giovanni Verga - I Malavoglia
fuori tirandola pei capelli, e poi se la menò in disparte dietro il rastrello della chiusa.
– Infine che volete? le disse come furono soli, a voi che ve ne importa se mettono il dazio sulla pece? forse che lo pagate voi o vostro marito? o non devono pagarlo piuttosto quelli che hanno bisogno di far accomodare le loro barche? Sentite a me: vostro marito è una bestia ad essere in collera col municipio, e a far tutto questo chiasso. Ora si devono fare gli assessori nuovi, in cam- bio di padron Cipolla o di massaro Mariano, che non valgono niente, e si potrebbe metterci vostro marito.
– Io non ne so nulla, rispose la Zuppidda, calmatasi tutt’a un tratto. – Io non me ne immischio negli affari di mio marito. So che si mangia le mani dalla collera. Io non posso far altro che andare a dirglielo, se la cosa è certa.
– Andate a dirglielo, è certo come è certo Dio, vi di- co! Siamo galantuomini o no? santissimo diavolo!
La Zuppidda partì correndo a prendere suo marito, il quale stava rincantucciato nel cortile a cardar stoppa, pallido come un morto, e non voleva escire per tutto l’oro del mondo, gridando che gli facevano fare qualche sproposito, santo Dio!
Per aprire il sinedrio, e vedere che pesci si pigliavano, ci mancava ancora padron Fortunato Cipolla, e massaro Filippo l’ortolano, i quali non spuntavano mai, sicché la gente incominciava ad annoiarsi, tanto che le comari s’erano messe a filare lungo il muricciuolo della chiusa.
Infine mandarono a dire che non venivano perché avevano da fare; e il dazio, se volevano, avrebbero potu- to metterlo senza di loro. – Il discorso di mia figlia Betta tale e quale! brontolava mastro Croce Giufà.
– Allora fatevi aiutare da vostra figlia Betta! esclamò don Silvestro. Baco da seta non fiatò più e continuò a masticarsi fra i denti il suo brontolio. – Ora, disse don Silvestro, vedrete che i Zuppiddi verranno loro stessi a
 Letteratura italiana Einaudi 93
 
Giovanni Verga - I Malavoglia
dire che mi danno la Barbara, ma voglio farmi pregare, io.
La seduta fu sciolta senza concludere nulla. Il segreta- rio voleva un po’ di tempo per prender lume; in questo mentre era suonato mezzogiorno e le comari se n’erano andate leste leste. Le poche che erano rimaste, come vi- dero mastro Cirino chiudere la porta e mettersi la chiave in tasca, se ne andarono anch’esse pei fatti loro di qua e di là, chiacchierando degli improperii che s’erano detti Piedipapera e la Zuppidda.
La sera ‘Ntoni di padron ‘Ntoni seppe quelle chiac- chiere, e sacramento! voleva fargli vedere che era stato soldato, a Piedipapera! Lo incontrò giusto che veniva dalla sciara, vicino alla casa dei Zuppiddi, con quel suo piede del diavolo, e cominciò a dirgli il fatto suo, che era una carogna, e si guardasse bene dal dir male dei Zup- piddi e di quel che facevano, che lui non ci aveva nulla a vedere. Piedipapera non aveva la lingua in tasca. – O che ti pare che sei venuto da lontano a fare lo spacca- montagne, qui?
– Son venuto a rompervi le corna, se aggiungete altro. – Alle grida la gente si era affacciata sugli usci, e si era radunata una gran folla; sicché si azzuffarono perbene, e Piedipapera, il quale ne sapeva più del diavolo, si lasciò cadere a terra tutto in un fascio con ‘Ntoni Malavoglia, che così non valevano a nulla le gambe buone, e si avvol- tolarono nel fango, picchiandosi e mordendosi come i cani di Peppi Naso, tanto che ‘Ntoni di padron ‘Ntoni dovette ficcarsi nel cortile dei Zuppiddi, perché aveva la camicia tutta stracciata, e Piedipapera lo condussero a casa insanguinato come Lazzaro.
– Sta a vedere! strepitava ancora comare Venera, do- po che ebbero chiusa la porta sul naso ai vicini, sta a ve- dere che in casa mia non sono padrona di fare quello che mi pare e piace. Mia figlia la do a chi vogl’io.
La ragazza, tutta rossa, s’era rifugiata in casa, col cuo- re che gli batteva come un pulcino.
 Letteratura italiana Einaudi 94
 
Giovanni Verga - I Malavoglia
– Ti ha mezzo strappata quest’orecchia! diceva com- pare Turi versando adagio adagio dell’acqua sulla testa di ‘Ntoni. Morde peggio di un cane corso, compare Ti- no!
‘Ntoni aveva ancora il sangue agli occhi, e voleva fare un precipizio.
– Sentite, comare Venera, disse allora davanti a tutto il mondo, per me se non mi piglio vostra figlia non mi marito più. – E la ragazza sentiva dalla camera. – Questi non son discorsi da farsi ora, compare ‘Ntoni; ma se vo- stro nonno dice di sì, io per me non vi cambio per Vitto- rio Emanuele. – Compare Zuppiddu intanto stava zitto e gli dava un pezzo di salvietta per asciugarsi; dimodo- ché ‘Ntoni quella sera se ne andò a casa tutto contento.
Ma i poveri Malavoglia, come avevano saputo della sua rissa con Piedipapera, si aspettavano di momento in momento l’usciere che venisse a scacciarli dalla casa, giacché Pasqua era lì vicina, e dei denari del debito, a gran stento, ne avevano raccolto appena una metà.
– Vedi quel che vuol dire bazzicare dove ci son ragaz- ze da marito! diceva a ‘Ntoni la Longa. Ora tutta la gen- te parla dei fatti vostri. E mi dispiace per la Barbara.
– Ed io me la piglio! disse allora ‘Ntoni.
– Te la pigli? esclamò il nonno. – Ed io chi sono? e tua madre non conta per nulla? Quando tuo padre pre- se moglie, ed è quella che vedi là, me lo fece dire a me prima. Allora viveva tua nonna, e venne a parlarmene nell’orto, sotto il fico. Ora non si usano più queste cose, e i vecchi non servono a nulla. Un tempo si soleva dire «ascolta i vecchi e non la sbagli». Prima deve maritarsi tua sorella Mena; lo sai questo?
– Maledetta la mia sorte! cominciò a gridare ‘Ntoni strappandosi i capelli e pestando i piedi. Tutto il giorno a lavorare! all’osteria non ci vado! e in tasca non ho mai un soldo! Ora che mi son trovata la ragazza che mi ci vuole, non posso prenderla. Perché son tornato dunque da soldato?
 Letteratura italiana Einaudi 95
 
Giovanni Verga - I Malavoglia
– Senti! gli disse il nonno rizzandosi su a stento pei dolori che gli mangiavano la schiena. – Va a dormire che è meglio. Questi discorsi non dovresti farceli mai davan- ti a tua madre!
– Mio fratello Luca sta meglio di me a fare il soldato! brontolò ‘Ntoni nell’andarsene.
 Letteratura italiana Einaudi 96
 
Giovanni Verga - I Malavoglia
CAPITOLO 8
Luca, poveretto, non ci stava né meglio né peggio; fa- ceva il suo dovere laggiù, come l’aveva fatto a casa sua, e si contentava. Non scriveva spesso, è vero – i francobolli costavano venti centesimi – né aveva ancora mandato il ritratto, perché da ragazzo lo canzonavano che aveva le orecchie d’asino; e invece di tanto in tanto metteva nella lettera qualche biglietto da cinque lire, che trovava mo- do di buscarsi servendo gli ufficiali.
Il nonno aveva detto: «Prima deve maritarsi la Me- na». Ancora non ne parlava, ma ci pensava sempre, e adesso che tenevano nel canterano qualcosuccia per pa- gare il debito, aveva fatto il conto che colla salatura del- le acciughe si sarebbe pagato Piedipapera, e la casa re- stava libera per la dote della nipote. Perciò erano stati qualche volta a chiacchierare sottovoce con padron For- tunato, sulla riva, mentre aspettavano la paranza, o se- duti al sole davanti la chiesa, quando non c’era gente. Padron Fortunato non voleva far torto alla sua parola, se la ragazza aveva la dote, tanto più che suo figlio Brasi gli dava sempre dei grattacapi, a correre dietro le ragaz- ze che non avevano nulla, come un baccalà che era.
– «L’uomo per la parola, e il bue per le corna», torna- va a ripetere.
Mena aveva spesso il cuore nero mentre tesseva, per- ché le ragazze hanno il naso fine, ed ora che il nonno era sempre a confabulare con compare Fortunato, e in casa si parlava spesso dei Cipolla, ci aveva sempre la stessa cosa davanti agli occhi, come quel cristiano di compar Alfio fosse incollato sui panconi del telaio, colle immagi- ni dei santi. Una sera aspettò sino a tardi per veder tor- nare compare Alfio insieme al carro dell’asino, colle ma- ni sotto il grembiale, perché faceva freddo e tutte le porte erano chiuse, e per la stradicciuola non si vedeva anima viva; così gli diede la buona notte dall’uscio.
 Letteratura italiana Einaudi 97
 
Giovanni Verga - I Malavoglia
– Che ve ne andate alla Bicocca al primo del mese? gli disse finalmente.
– Ancora no; ci ho più di cento carichi di vino per la Santuzza. Dopo ci penserà Dio. – Ella non sapeva più che dire, intanto che compar Alfio si affaccendava nel cortile a staccare l’asino, e ad appendere gli arnesi al piuolo, e portava la lanterna di qua e di là. – Se ve ne an- date alla Bicocca chi sa quando ci vedremo più! disse in- fine Mena che le mancava la voce.
– O perché? Ve ne andate anche voi?
La poveretta stette un pezzetto senza rispondere, seb- bene fosse buio e nessuno potesse vederla in viso. Di tanto in tanto si udivano i vicini parlar dietro gli usci chiusi, e piangere i bambini, e il rumore delle scodelle, dove stavano cenando, sicché nessuno poteva udire. – Ora dei denari che ci vogliono per Piedipapera ne ab- biamo la metà, e alla salatura delle acciughe pagheremo anche il resto.
Alfio a quel discorso lasciò l’asino in mezzo al cortile, e venne sulla strada. – Allora vi maritano dopo Pasqua?
Mena non rispose. – Ve l’avevo detto io! aggiunse compare Alfio. – Li ho visti parlare io padron ‘Ntoni con padron Cipolla.
– Sarà come vuole Dio! disse poi Mena. A me non im- portava di maritarmi, purché mi avessero lasciata stare qui.
– Che bella cosa, aggiunse Mosca, quando uno è ricco come il figlio di padron Cipolla, che può prendersi la moglie che vuole, e può stare dove gli piace!
– Buona notte, compare Alfio; disse poi Mena, dopo essere stata un altro pezzetto a guardare la lanterna ap- pesa al rastrello, e l’asino che andava abboccando le or- tiche pel muricciolo. Compare Alfio diede la buona not- te anche lui, e se ne tornò a mettere l’asino nella stalla.
– Quella sfacciata di Sant’Agata, brontolava la Vespa, la quale era a tutte l’ore dai Piedipapera, col pretesto di
 Letteratura italiana Einaudi 98
 
Giovanni Verga - I Malavoglia
farsi prestare dei ferri da calza, o per venire a regalare qualche pugno di fave che aveva raccolto nella chiusa, – quella sfacciata di Sant’Agata è sempre a stuzzicare compare Mosca. Non gli lascia un momento per grattar- si il capo! Vergogna! – e brontolava ancora per la stra- da, mentre Piedipapera chiudeva l’uscio, tirandole die- tro tanto di lingua. – La Vespa è infuriata come fossimo in luglio! sghignazzava compare Tino.
– A lei che gliene importa? chiese comare Grazia.
– Gliene importa perché ce l’ha con tutti quelli che si maritano, e ora sta covando cogli occhi Alfio Mosca.
– Tu dovresti dirglielo, che a me non mi piace di tene- re il candeliere. Come se non si vedesse che sta qui per compar Alfio, e poi la Zuppidda va spargendo che noi ci troviamo il nostro conto a fare questo mestiere.
– La Zuppidda farebbe meglio a grattarsi la sua testa, perché ci è da grattare! Con quella porcheria di tirarsi in casa ‘Ntoni di padron ‘Ntoni, mentre il vecchio e tutti fanno il diavolo, e non ne vogliono sapere. Chiudi la fi- nestra. Oggi sono stato mezz’ora a godermi la comme- dia che facevano ‘Ntoni con la Barbara, che mi dolgono ancora le reni dallo stare chinato dietro il muro, per sen- tire quello che dicevano. ‘Ntoni era scappato dalla Prov- videnza, col pretesto di andare a pigliare la fiocina gran- de pei cefali; e le diceva: – Se il nonno non vuole, come faremo? – Faremo che scapperemo insieme, e poi quan- do la cosa è fatta dovranno pensarci loro a maritarci, e saranno costretti a dir di sì per forza, rispondeva lei; e sua madre era lì dietro ad ascoltare, ci giuocherei tutt’e due questi occhi! Bella la parte che rappresenta quella strega! Ora voglio far ridere tutto il paese. Don Silvestro come gliela raccontai, disse che scommetteva di fare ca- scare la Barbara coi suoi piedi, come una pera matura. Non ci mettere il saliscendi all’uscio, perché aspetto Rocco Spatu che deve venire a parlarmi.
Don Silvestro, per far cascare comare Barbara coi
 Letteratura italiana Einaudi 99
 
Giovanni Verga - I Malavoglia
suoi piedi ne aveva almanaccata una, che il frate il quale dà i numeri del lotto, non l’avrebbe trovata. – Voglio le- varmi davanti, aveva detto, tutti quelli che cercano di prendermi la Barbara. Quando non avrà più nessuno da sposare, allora dovranno pregarmi loro, e farò i patti grassi, come s’usa alla fiera, quando i compratori sono scarsi.
Fra quelli che cercavano di prendersi la Barbara c’era stato Vanni Pizzuto, allorché andava a far la barba a ma- stro Turi che aveva la sciatica, ed anche don Michele, il quale si annoiava a passeggiare colla pistola appesa alla pancia, senza far nulla, quando non era dietro il banco della Santuzza, e faceva l’occhietto alle belle ragazze, per ingannare il tempo. La Barbara da principio aveva risposto all’occhietto; ma poi, dopo che sua madre le aveva detto che quelli eran tutti mangiapani a ufo, più birri che altro, e i forestieri vanno frustati, gli aveva sbat- tuta la finestra sul naso, così baffuto e col berretto gallo- nato com’era, e don Michele se n’era mangiato il fegato, e per dispetto seguitava a passare e ripassare per la via, attorcigliandosi i baffi, e col berretto sugli occhi. La do- menica poi si metteva il cappello colla piuma, e andava a scaricarle un’occhiataccia dalla bottega di Vanni Pizzu- to, mentre la ragazza andava a messa colla mamma. Don Silvestro prese ad andare a farsi radere anche lui, fra quelli che aspettavano la messa, e a scaldarsi al braciere per l’acqua calda, e scambiare le barzellette. – Quella Barbara gli lascia addosso gli occhi a ‘Ntoni Malavoglia, andava dicendo. Volete scommettere dodici tarì che se la piglia lui? Lo vedete che s’è messo ad aspettarla, colle mani nelle tasche?
Vanni Pizzuto allora lasciò don Michele colla sapona- ta sulla faccia, e si affacciò all’uscio:
– Che pezzo di ragazza, per la madonna! E come cammina col naso nella mantellina, che pare un fuso! Pensare poi che deve papparsela quel cetriolo di ‘Ntoni Malavoglia!
 Letteratura italiana Einaudi 100
 
Giovanni Verga - I Malavoglia
– Se Piedipapera vuol essere pagato, ‘Ntoni non se la pappa; ve lo dico io. I Malavoglia avranno altro da grat- tarsi, se Piedipapera si piglia la casa del nespolo.
Vanni Pizzuto tornò a prendere pel naso don Miche- le. – Eh? che ne dite, don Michele? Anche voi le avete fatto il cascamorto. Ma quella è una ragazza che fa man- giare agro di limone.
Don Michele non diceva nulla, si spazzolava, si arric- ciava i baffi, e si metteva il cappello davanti allo spec- chio. – Ci vuol altro che cappelli colla penna per quella lì! sogghignava Pizzuto.
Finalmente una volta don Michele disse:
– Santo diavolone! se non fosse pel cappello colla penna, gli farei tenere la candela io, a quel ragazzaccio di Malavoglia. Don Silvestro ebbe la premura di andare a raccontare ogni cosa a ‘Ntoni, e che don Michele il brigadiere, era un uomo il quale non si lasciava posare le mosche sul naso; e doveva avercela con lui.
– Io gli rido sul mostaccio, a don Michele il brigadie- re! rispose ‘Ntoni. Lo so perché ce l’ha con me; ma per stavolta può pulirsi la bocca, e farebbe meglio a non sciuparsi le scarpe per passare e ripassare davanti alla Zuppidda, col berretto gallonato, come se ci avesse la corona in capo; che la gente se ne impipa di lui e del suo berretto.
E se lo incontrava lo guardava bene in faccia, ammic- cando gli occhi, come deve fare un giovanotto di fegato che è stato soldato, e non si lascia portar via il suo ber- retto in mezzo alla folla. Don Michele continuava a pas- sare dalla straduccia per puntiglio, per non darla vinta a lui, ché se lo sarebbe mangiato come il pane, se non fos- se stato pel cappello colla penna.
– Si mangiano! diceva Vanni Pizzuto a tutti coloro che andavano a farsi radere la barba, o venivano a com- prare dei sigari, o delle lenze, o degli ami da pescare, o dei bottoni d’osso di quelli da cinque un grano. – Don
 Letteratura italiana Einaudi 101
 
Giovanni Verga - I Malavoglia
Michele e ‘Ntoni Malavoglia un giorno o l’altro si man- giano come il pane! È quel benedetto cappello colla penna che gli lega le mani a don Michele. Egli paghereb- be qualche cosa a Piedipapera se glielo levasse davanti, quel cetriolo di ‘Ntoni. – Tanto che il figlio della Locca, il quale era sempre a gironzare tutto il giorno, colle braccia penzoloni, allorché li incontrava si metteva loro alle calcagna, per vedere come finiva.
Piedipapera, quando andava a farsi la barba, e sentiva che don Michele gli avrebbe dato qualche cosa per le- vargli davanti gli occhi ‘Ntoni Malavoglia, si gonfiava come un gallo d’India, ché così lo tenevano da conto nel paese.
Vanni Pizzuto tornava a dirgli: – Il brigadiere paghe- rebbe qualunque cosa per avere in pugno i Malavoglia come li tenete voi. O perché gliel’avete fatta passar liscia quella storia dei pugni che vi ha dato ‘Ntoni?
Piedipapera alzava le spalle e seguitava a scaldarsi le mani sul braciere. Don Silvestro si metteva a ridere e ri- spondeva per lui:
– A mastro Vanni gli piacerebbe levar le castagne dal fuoco collo zampino di Piedipapera. Già sapete che co- mare Venera non vuole né forestieri né berretti gallona- ti; così quando si sarebbe levato d’attorno ‘Ntoni Mala- voglia, resterebbe lui solo a far l’asino alla ragazza.
Vanni Pizzuto non disse nulla, ma ci pensò su tutta la notte.
– Non sarebbe poi una cosa sbagliata! ruminava fra di sé; tutto sta a prendere Piedipapera per il collo, e in un giorno buono.
Il giorno buono venne a proposito, che una sera Roc- co Spatu non si era fatto vivo, Piedipapera era venuto due o tre volte, ad ora tarda, a chieder di lui, colla faccia bianca e gli occhi stravolti, e le guardie doganali s’erano viste correre di qua e di là, tutte in faccende, col naso a terra come cani da caccia, e don Michele insieme a loro
 Letteratura italiana Einaudi 102
 
Giovanni Verga - I Malavoglia
colla pistola sulla pancia, e i calzoni infilati negli stivali. – Voi potreste fargli un gran servizio a don Michele, col levargli davanti ‘Ntoni Malavoglia – tornò a dire Pizzuto a compare Tino, mentre costui per comprare un sigaro andava a cacciarsi nell’angolo più oscuro della botteguc- cia. Gli rendereste un famoso servizio, e ve lo fareste amico per davvero!
– Magari! sospirò Piedipapera, ché gli mancava il fia- to quella sera, e non aggiunse altro.
Nella notte si udirono delle fucilate verso il Rotolo, e lungo tutta la spiaggia, che pareva la caccia alle quaglie. – Altro che quaglie! mormoravano i pescatori rizzando- si sul letto ad ascoltare. E’ son quaglie a due piedi, di quelle che portano lo zucchero e il caffè, e i fazzoletti di seta di contrabbando. Don Michele ier sera andava per la strada coi calzoni dentro gli stivali e la pistola sulla pancia!
Piedipapera stava nella bottega di Pizzuto a bere il bicchierino, prima dell’alba, che c’era ancora il lanterni- no davanti all’uscio; ma stavolta aveva la faccia di un ca- ne che ha rotta la pentola; non diceva le solite barzellet- te, e domandava a questo e a quello cos’era stato quel diavolio, e se si erano visti Rocco Spatu e Cinghialenta, e si sberrettava con don Michele, il quale aveva gli occhi gonfii e gli stivali polverosi, e voleva pagargli per forza il bicchierino. Ma don Michele era già stato all’osteria, do- ve la Santuzza gli diceva, mescendogliene di quel buono:
– Dove siete stato a rischiar la pelle, santo cristiano? Non lo sapete che se chiudete gli occhi voi, vi portate nella fossa anche degli altri?
– E il mio dovere dove lo lasciate? Se li coglievo colla pasta in mano stanotte c’era un bel guadagno per noi, sangue di un cane!
– Se vogliono farvi credere che egli era massaro Filip- po, che tentava di far entrare il suo vino di contrabban- do, non ci credete, per quest’abito benedetto di Maria
 Letteratura italiana Einaudi 103
 
Giovanni Verga - I Malavoglia
che ci ho sul petto, indegnamente! Tutte bugie di gente senza coscienza, che si danna l’anima a volere il male del prossimo.
– No, lo so cos’era! erano tutti fazzoletti di seta, e zucchero e caffè, più di mille lire di roba, corpo della madonna! che mi son sgusciati di mano come anguille; ma li ho sott’occhio tutti quelli della combriccola, e un’altra volta non mi scapperanno!
Piedipapera poi gli diceva: – Bevetelo un bicchierino, don Michele, che vi farà bene allo stomaco, col sonno che avete perso.
Don Michele era di cattivo umore e sbuffava.
– Giacché vi dice di prenderlo, prendetelo, aggiunge- va Vanni Pizzuto. Se compare Tino paga lui vuol dire che ne ha da spendere. Denari ne ha, il furbaccio! tanto che ha comprato il debito dei Malavoglia; ed ora lo pa- gano a bastonate.
Don Michele si lasciò tirare a ridere un po’.
– Sangue di Giuda! esclamò Piedipapera, battendo il pugno sul banco, e fingeva di mettersi in collera davve- ro. A Roma non voglio mandarlo, quel ragazzaccio di ‘Ntoni, a fare penitenza!
– Bravo! appoggiò Pizzuto. – Io non me la sarei la- sciata passare liscia di certo. Eh? don Michele?
Don Michele approvò con un grugnito. – Ci penserò a ridurre come si deve ‘Ntoni e tutta la sua parentela! mi- nacciava Piedipapera. – Non voglio farmi ridere sul naso da tutto il paese. Potete star tranquillo, don Michele!
E se ne partì zoppicando e bestemmiando come se non ci vedesse più dagli occhi, mentre andava dicendo fra di sé «Convien tenerseli amici tutti, questi birri qui!»; e ruminando come potesse fare a tenerseli amici andò all’osteria, dove lo zio Santoro gli disse che non s’erano visti né Rocco Spatu né Cinghialenta, e passò dalla cugina Anna, la quale poveretta non aveva dormi- to, e stava sulla porta guardando di qua e di là, colla fac-
 Letteratura italiana Einaudi 104
 
Giovanni Verga - I Malavoglia
cia pallida. Lì davanti incontrò pure la Vespa, la quale veniva a vedere se comare Grazia ci avesse un po’ di lie- vito, per caso.
– Ho incontrato or ora compare Mosca; disse allora lui per far quattro chiacchiere. – Era senza il carro, e scommetto che andava a ronzare nella sciara, dietro l’or- to della Sant’Agata. «Amare la vicina è un gran vantag- gio, si vede spesso e non si fa viaggio».
– Bella santa da attaccarsi al muro, quella Mena! co- minciò a sbraitare la Vespa, la vogliono dare a Brasi Ci- polla, e seguita a civettare con questo e con quello! – Puh! che porcheria!
– Lasciatela fare! lasciatela fare! così gli altri conosce- ranno che roba è, e apriranno gli occhi. Ma non lo sa compare Mosca che vogliono darle Brasi Cipolla?
– Sapete come sono gli uomini, se c’è una fraschetta che li guarda, le corrono tutti dietro per divertirsi. Ma poi, quando vogliono far sul serio, cercano una come m’intendo io.
– Compare Mosca dovrebbe prendere una come voi.
– Io non ci penso per ora a maritarmi; ma certo che da me si troverebbe quel che ci vuole. A buon conto il mio pezzo di chiusa ce l’ho, e nessuno ci tiene le unghie addosso, come la casa del nespolo, che se soffia la tra- montana se la porta via. Questa sarebbe da vedere, se soffia la tramontana!
– Lasciate fare! lasciate fare! che non è sempre bel tempo, e il vento se le porta all’aria le frasche. Oggi ho da parlare con vostro zio Campana di legno, per quell’affare che sapete.
Campana di legno era proprio ben disposto per parla- re di quell’affare che non finiva più, «e le cose lunghe diventano serpi». Padron ‘Ntoni gli cantava sempre che i Malavoglia erano galantuomini, e avrebbero pagato, ma ei voleva poi vedere di dove li avrebbero scavati i de- nari. Già nel paese si sapeva quel che possedeva ciascu-
 Letteratura italiana Einaudi 105
 
Giovanni Verga - I Malavoglia
no, fino all’ultimo centesimo, e quei galantuomini dei Malavoglia, magari a vendersi l’anima al turco, non avrebbero potuto pagare nemmeno la metà, di lì a Pa- squa; e per prendersi la casa del nespolo ce ne voleva della carta bollata, e delle altre spese, questo lo sapeva, e avevano ragione don Giammaria e lo speziale quando parlavano del governo ladro; lui, com’è vero che si chia- mava zio Crocifisso, ce l’aveva non solo con quelli che mettevano le tasse, ma anche con quelli che non le vole- vano, e mettevano talmente in subbuglio il paese che un galantuomo non era più sicuro di starsene in casa sua colla sua roba, e quando erano venuti a domandargli se voleva fare il sindaco, egli aveva risposto: – Bravo! e i miei affari chi me li fa? Io bado ai fatti miei. – Intanto padron ‘Ntoni pensava a maritare la nipote, che l’aveva- no visto andare attorno con compare Cipolla – l’aveva visto lo zio Santoro – e aveva visto anche Piedipapera che faceva il mezzano alla Vespa, e serviva di comodino a quello spiantato di Alfio Mosca, il quale voleva arraf- farsi la sua chiusa. – Ve lo dico io che ve l’arraffa! gli gri- dava Piedipapera nell’orecchio per persuaderlo. – Avete un bel strillare e fare il diavolo per la casa. Vostra nipote è cotta come una pera per colui, e gli sta sempre alle cal- cagna. Io non posso mica chiuderle l’uscio sul muso, quando viene a far quattro chiacchiere con mia moglie, per riguardo vostro, che infine è sempre vostra nipote e sangue vostro.
– Bel riguardo che mi avete! Così mi fate perdere la chiusa, col riguardo!
– Sicuro che la perdete! Se la Malavoglia si marita con Brasi Cipolla, compare Mosca non avrà più che fare, e si prende la Vespa e la chiusa, per mettersi il cuore in pace.
– Che se la pigli anche il diavolo! esclamò alfine lo zio Crocifisso stordito dalle chiacchiere di compare Tino. – A me non me ne importa nulla; son più i peccati che mi ha fatto fare, quella scomunicata, che altro. Io voglio la
 Letteratura italiana Einaudi 106
 
Giovanni Verga - I Malavoglia
roba mia, che l’ho fatta col sangue mio come il sangue di Gesù Cristo che c’è nel calice della messa, e par roba ru- bata, che tutti fanno a chi piglia piglia, compare Alfio, la Vespa e i Malavoglia. Ora incomincio la lite e mi piglio la casa.
– Voi siete il padrone. Se dite di far la lite la faccio su- bito.
– Ancora no. Aspettiamo a Pasqua; «l’uomo per la parola e il bue per le corna»; ma voglio esser pagato sino all’ultimo centesimo, e non darò più retta a nessuno per accordare dilazioni.
La Pasqua infatti era vicina. Le colline erano tornate a vestirsi di verde, e i fichidindia erano di nuovo in fiore. Le ragazze avevano seminato il basilico alla finestra, e ci si venivano a posare le farfalle bianche; fin le povere gi- nestre della sciara avevano il loro fiorellino pallido. La mattina, sui tetti, fumavano le tegole verdi e gialle, e i passeri vi facevano gazzarra sino al tramonto.
Anche la casa del nespolo sembrava avesse un’aria di festa; il cortile era spazzato, gli arnesi in bell’ordine lun- go il muricciuolo e appesi ai piuoli, l’orto tutto verde di cavoli e di lattughe, e la camera aperta e piena di sole che sembrava contenta anch’essa, e ogni cosa diceva che la Pasqua si avvicinava. I vecchi si mettevano sull’uscio verso mezzogiorno, e le ragazze cantavano al lavatoio. I carri tornavano a passare nella notte, e la sera si udiva un’altra volta il brusio della gente che chiacchierava nel- la stradicciuola.
– Comare Mena la fanno sposa, si diceva. Sua madre ha tutta la roba del corredo per le mani.
Era passato del tempo, e il tempo si porta via le cose brutte come le cose buone. Adesso comare Maruzza era tutta in faccende a tagliare e cucire della roba, e Mena non domandava nemmeno per chi servisse; e una sera le avevano condotto in casa Brasi Cipolla, con padron For- tunato suo padre, e tutto il parentado. – Qui ci è compa-
 Letteratura italiana Einaudi 107
 
Giovanni Verga - I Malavoglia
re Cipolla che è venuto a farvi una visita; disse padron ‘Ntoni, facendoli entrare, come se nessuno ne sapesse niente, mentre nella cucina c’era preparato il vino ed i ceci abbrustoliti, e i ragazzi e le donne avevano i vestiti della festa. Mena sembrava davvero Sant’Agata, con quella veste nuova e quel fazzoletto nero in testa, talché Brasi non le levava gli occhi d’addosso, come il basilisco, e stava appollaiato sulla scranna, colle mani fra le gam- be, che se le fregava di tanto in tanto di nascosto dalla contentezza. – È venuto con suo figlio Brasi, il quale adesso si è fatto grande – seguitava padron ‘Ntoni.
– Sicuro, i ragazzi crescono, e ci spingono per le spal- le nella fossa, rispose padron Fortunato.
– Ora bevete un bicchier di vino che è di quello buo- no, aggiunse la Longa, e questi ceci qui li ha abbrustoliti mia figlia. Mi dispiace che non sapevo niente, e non vi ho fatto trovare cose degne del vostro merito.
– Eravamo qui vicino di passaggio, rispose padron Ci- polla, ed abbiamo detto: andiamo a vedere comare Ma- ruzza.
Brasi si riempì le tasche di ceci, guardando la ragazza, e dopo i monelli diedero il sacco al tondo, che invano la Nunziata colla bambina in collo cercava di trattenerli, parlando basso come se fosse in chiesa. I vecchi in que- sto tempo si erano messi a discorrer fra di loro, sotto il nespolo, colle comari che facevano cerchio e cantavano le lodi della ragazza, com’era brava massaia, che teneva quella casa meglio di uno specchio. «La figliuola com’è avvezzata, e la stoppa com’è filata».
– Anche la vostra nipote è cresciuta, osservò padron Fortunato – e sarebbe tempo di maritarla.
– Se il Signore le manda un buon partito noi non vo- gliamo altro, rispose padron ‘Ntoni.
– «Matrimonii e vescovadi dal cielo sono destinati» aggiunse comare la Longa.
– «A buon cavallo non gli manca sella» – conchiuse
 Letteratura italiana Einaudi 108
 
Giovanni Verga - I Malavoglia
padron Fortunato; ad una ragazza come vostra nipote un buon partito non può mancare.
Mena stava seduta accanto al giovanotto, com’è l’uso, ma non alzava gli occhi dal grembiule, e Brasi si lamen- tava con suo padre, quando se ne andarono, che ella non gli avesse offerto il piatto con i ceci.
– Che ne volevi ancora! gli diè sulla voce padron For- tunato, quando furono lontani; se non si sentiva rosicare altri che te, come ci fosse un mulo davanti a un sacco d’orzo! Guarda che ti sei lasciato cascare il vino sui cal- zoni, Giufà! e mi hai rovinato un vestito nuovo!
Padron ‘Ntoni tutto contento si fregava le mani, e di- ceva alla nuora:
– Non mi par vero d’essere in porto, coll’aiuto di Dio! La Mena non avrà nulla da desiderare, ed ora ag- giusteremo tutte le altre nostre cosucce e potrete dire «Lasciò detto il povero nonno, il riso con i guai vanno a vicenda».
Quel sabato, verso sera, la Nunziata venne a prendere un pugno di fave per i suoi bambini e disse: – Compare Alfio se ne va domani. Sta levando tutta la sua roba.
Mena si fece bianca e smise di tessere.
Nella casa di compar Alfio c’era il lume, e ogni cosa sottosopra. Egli venne a picchiare all’uscio poco dopo, e aveva la faccia in un certo modo anche lui, e faceva e di- sfaceva dei nodi alla frusta che teneva in mano.
– Sono venuto a salutarvi tutti, comare Maruzza, pa- dron ‘Ntoni, i ragazzi, e anche voi, comare Mena. Il vino di Aci Catena è finito. Ora la Santuzza ha preso quello di massaro Filippo. Vado alla Bicocca, dove c’è da fare col mio asino.
Mena non diceva nulla; sua madre sola aprì la bocca per rispondere: – Volete aspettarlo padron ‘Ntoni? che avrà piacere di salutarvi.
Compar Alfio allora si mise a sedere in punta alla scranna, colla frusta in mano, e guardava intorno, dalla parte dove non era comare Mena.
 Letteratura italiana Einaudi 109
 
Giovanni Verga - I Malavoglia
– Ora quando tornate? domandò la Longa.
– Chi lo sa quando tornerò? Io vado dove mi porta il mio asino. Finché dura il lavoro vi starò; ma vorrei tor- nar presto qui, se c’è da buscarmi il pane.
– Guardatevi la salute, compare Alfio. Alla Bicocca mi hanno detto che la gente muore come le mosche, dal- la malaria.
Alfio si strinse nelle spalle, e disse che non poteva far- ci nulla. – Io non vorrei andarmene, ripeteva, guardan- do la candela. E voi non mi dite nulla, comare Mena?
La ragazza aprì la bocca due o tre volte per dire qual- che cosa, ma il cuore non le resse.
– Anche voi ve ne andate dal vicinato, ora che vi mari- tano, aggiunse Alfio. Il mondo è fatto come uno stallati- co, che chi viene e chi se ne va, e a poco a poco tutti cambiano di posto, e ogni cosa non sembra più quella. – Così dicendo si fregava le mani e rideva, ma colle labbra e non col cuore.
– Le ragazze, disse la Longa, vanno come Dio le ha destinate. Ora son sempre allegre e senza pensieri, e com’entrano nel mondo cominciano a conoscere i guai e i dispiaceri.
Compar Alfio, dopo che furono tornati a casa padron ‘Ntoni e i ragazzi, e li ebbe salutati, non sapeva risolver- si a partire, e rimaneva sulla soglia, colla frusta sotto l’ascella, a stringere la mano a questo e a quello, anche a comare Maruzza, e ripeteva, come si suol fare quando uno se ne va lontano, e non si sa bene se ci si rivede più: – Perdonatemi se ho mancato qualche volta. – La sola che non gli strinse la mano fu Sant’Agata, la quale stava rincantucciata vicino al telaio. Ma le ragazze si sa che devono fare così.
Era una bella sera di primavera, col chiaro di luna per le strade e nel cortile, la gente davanti agli usci, e le ra- gazze che passeggiavano cantando e tenendosi abbrac- ciate. Mena uscì anche lei a braccetto della Nunziata, ché in casa si sentiva soffocare.
 Letteratura italiana Einaudi 110
 
Giovanni Verga - I Malavoglia
– Ora non si vedrà più il lume di compar Alfio, alla sera, disse Nunziata, e la casa rimarrà chiusa.
Compar Alfio aveva caricato buona parte delle sue cosuccie sul carro, e insaccava quel po’ di paglia che ri- maneva nella mangiatoia, intanto che cuocevano quelle quattro fave della minestra.
– Partirete prima di giorno, compar Alfio? gli do- mandò Nunziata sulla porta del cortile.
– Sì, vado lontano, e quella povera bestia bisogna che si riposi un po’ nella giornata.
Mena non diceva nulla, e stava appoggiata allo stipite a guardar il carro carico, la casa vuota, il letto mezzo di- sfatto, e la pentola che bolliva l’ultima volta sul focolare.
– Siete là anche voi, comare Mena? – esclamò Alfio appena la vide, e lasciò quello che stava facendo.
Ella disse di sì col capo, e Nunziata intanto era corsa a schiumare la pentola che riversava, da quella brava massaia che era.
– Così son contento, che posso dirvi addio anche a voi! disse Alfio.
– Sono venuta a salutarvi, – disse lei, e ci aveva il pianto nella gola. – Perché ci andate alla Bicocca se vi è la malaria?
Alfio si mise a ridere, anche questa volta a malincuo- re, come quando era andato a dirle addio. – O bella! perché ci vado? e voi perché vi maritate con Brasi Cipol- la? Si fa quel che si può, comare Mena. Se avessi potuto fare quel che volevo io, lo sapete cosa avrei fatto!... – Ella lo guardava e lo guardava, cogli occhi lucenti. – Sa- rei rimasto qui, che fino i muri mi conoscono, e so dove metter le mani, tanto che potrei andar a governare l’asi- no di notte, anche al buio; e vi avrei sposata io, comare Mena, ché in cuore vi ci ho da un pezzo, e vi porto meco alla Bicocca, e dappertutto ove andrò. Ma questi oramai sono discorsi inutili, e bisogna fare quel che si può. An- che il mio asino va dove lo faccio andare.
 Letteratura italiana Einaudi 111
 
Giovanni Verga - I Malavoglia
– Ora addio, concluse Mena; anch’io ci ho come una spina qui dentro... ed ora che vedrò sempre quella fine- stra chiusa, mi parrà d’avere chiuso anche il cuore, e d’averci chiusa sopra quella finestra, pesante come una porta di palmento. Ma così vuol Dio. Ora vi saluto e me ne vado.
La poveretta piangeva cheta cheta, colla mano sugli occhi, e se ne andò insieme alla Nunziata a pianger sotto il nespolo, al chiaro di luna.
 Letteratura italiana Einaudi 112
 
Giovanni Verga - I Malavoglia
CAPITOLO 9
Né i Malavoglia, né alcun altro in paese sapevano di quel che stavano almanaccando Piedipapera collo zio Crocifisso. Il giorno di Pasqua padron ‘Ntoni prese quelle cento lire che ci erano nel canterano, e si mise il giubbone nuovo per andare a portarle allo zio Crocifis- so.
– Che son tutte qui? disse costui.
– Tutte non ci possono essere, zio Crocifisso; voi lo sapete quel che ci vuole a far cento lire. Ma «meglio po- co che nulla» e «chi dà acconto non è cattivo pagatore». Ora viene l’estate, e coll’aiuto di Dio pagheremo ogni cosa.
– A me perché venite a contarmela? Sapete che non c’entro, ed è affare di compare Piedipapera.
– È tutta una cosa, perché il debito mi pare di averce- lo sempre con voi, quando vi vedo. A voi compare Tino non vi dirà di no, per aspettare sino alla Madonna dell’Ognina.
– Queste qui non bastano per le spese! ripeteva Cam- pana di legno, facendo saltare i denari nella mano. An- date a dirglielo voi se vuole aspettarvi; perché non è più affar mio.
Piedipapera cominciò a bestemmiare e a buttare il berretto per terra, al solito suo, dicendo che non aveva pane da mangiare, e non poteva aspettare nemmeno si- no all’Ascensione.
– Sentite, compare Tino, gli diceva padron ‘Ntoni colle mani giunte come dinanzi al Signore Iddio, se non mi volete aspettare sino a san Giovanni, ora che sto per maritare mia nipote, è meglio che mi date un colpo di coltello addirittura.
– Santo diavolone! gridò compare Tino, mi fate fare quello che non posso, maledetto sia il giorno e il minuto
 Letteratura italiana Einaudi 113
 
Giovanni Verga - I Malavoglia
in cui mi misi in quest’imbroglio! e se ne andò straccian- do il berretto vecchio.
Padron ‘Ntoni tornò a casa ancora pallido, e disse alla nuora: – Ce l’ho tirato, ma ho dovuto pregarlo come Dio, – e tremava ancora il poveretto. Però era contento che padron Cipolla non ne sapesse nulla, e il matrimo- nio della nipote non andasse in fumo.
La sera dell’Ascensione, mentre i ragazzi saltavano at- torno ai falò, le comari si erano riunite di nuovo dinanzi al ballatoio dei Malavoglia, ed era venuta anche comare Venera la Zuppidda a sentir quello che si diceva, e a dir la sua. Oramai come padron ‘Ntoni maritava la nipote, e la Provvidenza s’era rimessa in gambe, tutti tornavano a far buon viso ai Malavoglia, che non sapevano nulla di quel che ci aveva nello stomaco Piedipapera, nemmeno comare Grazia, sua moglie, la quale chiacchierava con comare Maruzza quasi suo marito non ci avesse niente di male nello stomaco. ‘Ntoni andava ogni sera a far quattro chiacchiere colla Barbara e le aveva confidato che il nonno aveva detto: Prima deve maritarsi la Mena. – E dopo vengo io! – conchiuse ‘Ntoni. La Barbara per- ciò aveva mandato in regalo alla Mena il vaso del basili- co, tutto ornato di garofani, e con un bel nastro rosso, che era l’invito di farsi comari; e tutti le facevano festa a Sant’Agata, persino sua madre s’era levata il fazzoletto nero, perché dove ci sono sposi è di malaugurio portare il lutto; e avevano scritto anche a Luca, per dargli la no- tizia che Mena si maritava.
Ella sola, poveretta, non sembrava allegra come gli al- tri, e pareva che il cuore le parlasse e le facesse vedere ogni cosa in nero, mentre i campi erano tutti seminati di stelline d’oro e d’argento, e i ragazzi infilavano le ghir- lande per l’Ascensione, ed ella stessa era salita sulla scala per aiutare sua madre ad appendere le ghirlande all’uscio e alle finestre.
Mentre tutte le porte eran fiorite, soltanto quella di
 Letteratura italiana Einaudi 114
 
Giovanni Verga - I Malavoglia
compar Alfio, nera e sgangherata, stava sempre chiusa, e non c’era più nessuno che appendesse i fiori dell’Ascen- sione.
– Quella civetta di Sant’Agata! andava dicendo la Ve- spa colla schiuma alla bocca, tanto ha detto e tanto ha fatto che ha mandato via del paese compar Alfio!
Intanto a Sant’Agata le avevano messa la veste nuova, e aspettavano la festa di san Giovanni per toglierle la spadina d’argento dalle trecce, e spartirle i capelli sulla fronte, prima d’andare in chiesa, sicché ognuna al ve- derla passare diceva: – Beata lei!
La mamma invece, poveretta, si sentiva dentro tutta in festa, perché la sua ragazza andava in una casa dove non le sarebbe mancato nulla, e intanto ella era sempre in faccende a tagliare e cucire. Padron ‘Ntoni voleva ve- dere anche lui, quando tornava a casa la sera, e teneva la tela e la matassa del cotone, e ogni volta che andava alla città portava qualche cosuccia. Il cuore tornava ad aprir- si col bel tempo, i ragazzi guadagnavano tutti, chi più chi meno, e la Provvidenza si buscava il pane anch’essa, e facevano il conto che coll’aiuto di Dio a san Giovanni si sarebbero cavati d’imbarazzo. Padron Cipolla allora stava delle sere intere seduto sugli scalini della chiesa con padron ‘Ntoni, a discorrere di quel che aveva fatto la Provvidenza. Brasi girandolava sempre per la straduc- cia dei Malavoglia, col vestito nuovo; e poco dopo si seppe per tutto il paese che quella domenica comare Grazia Piedipapera andava lei a spartire i capelli della sposa, e a levarle la spadina d’argento, perché Brasi Ci- polla era orfano della madre, e i Malavoglia avevano in- vitato apposta la Piedipapera per ingraziarsi suo marito; e avevano anche invitato lo zio Crocifisso, e tutto il vici- nato, e tutti gli amici e parenti, senza risparmio.
– Io non ci vengo! borbottava lo zio Crocifisso a com- pare Tino, colle spalle all’olmo della piazza. Ho mangia- to troppa bile e non voglio dannarmi l’anima. Andateci
 Letteratura italiana Einaudi 115
 
Giovanni Verga - I Malavoglia